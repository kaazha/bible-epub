<h1 class="book-name" id="book_corinthians2">ወደ ቆሮንቶስ ሰዎች 2</h1>
<book>
  <section class="chapter-section" id="chapter47_1">
    <header>
      <h2 class="chapter">ምዕራፍ ፩</h2>
    </header>
    <span class="chapter">፩</span>
    <p class="verse first-verse" id="v47001001">
      <span class="verse-num">
        <sup>፩</sup>
      </span>
      <span class="verse-text">በእግዚአብሔር ፈቃድ የኢየሱስ ክርስቶስ ሐዋርያ የሆነ ጳውሎስ ወንድሙም ጢሞቴዎስ፥ በአካይያ አገር ሁሉ ከሚኖሩ ቅዱሳን ሁሉ ጋር በቆሮንቶስ ላለች ለእግዚአብሔር ቤተ ክርስቲያን፤</span>
    </p>
    <p class="paragraph-break" id="paragraphb_47001002"></p>
    <p class="verse paragraph" id="v47001002">
      <span class="verse-num">
        <sup>፪</sup>
      </span>
      <span class="verse-text">ከእግዚአብሔር ከአባታችን ከጌታም ከኢየሱስ ክርስቶስ ጸጋና ሰላም ለእናንተ ይሁን።</span>
    </p>
    <h3 class="paragraph-heading" id="paragraph_47001003">የመጽናናት አምላክ</h3>
    <p class="paragraph-break" id="paragraphb_47001003"></p>
    <p class="verse paragraph" id="v47001003">
      <span class="verse-num">
        <sup>፫</sup>
      </span>
      <span class="verse-text">የርኅራኄ አባት የመጽናናትም ሁሉ አምላክ የሆነ የጌታችን የኢየሱስ ክርስቶስ አምላክና አባት ይባረክ።</span>
    </p>
    <p class="verse" id="v47001004">
      <span class="verse-num">
        <sup>፬</sup>
      </span>
      <span class="verse-text">እርሱ በመከራችን ሁሉ ያጽናናናል፥ ስለዚህም እኛ ራሳችን በእግዚአብሔር በምንጽናናበት መጽናናት በመከራ ሁሉ ያሉትን ማጽናናት እንችላለን።</span>
    </p>
    <p class="verse" id="v47001005">
      <span class="verse-num">
        <sup>፭</sup>
      </span>
      <span class="verse-text">የክርስቶስ ሥቃይ በእኛ ላይ እንደ በዛ፥ እንዲሁ መጽናናታችን ደግሞ በክርስቶስ በኩል ይበዛልናልና።</span>
    </p>
    <p class="verse" id="v47001006">
      <span class="verse-num">
        <sup>፮</sup>
      </span>
      <span class="verse-text">ዳሩ ግን መከራ ብንቀበል፥ ስለ መጽናናታችሁና ስለ መዳናችሁ ነው፤ ብንጽናናም፥ እኛ ደግሞ የምንሣቀይበት በዚያ ሥቃይ በመጽናት ስለሚደረግ ስለ መጽናናታችሁ ነው።</span>
    </p>
    <p class="verse" id="v47001007">
      <span class="verse-num">
        <sup>፯</sup>
      </span>
      <span class="verse-text">ተስፋችንም ስለ እናንተ ጽኑ ነው፤ ሥቃያችንን እንደ ተካፈላችሁ እንዲሁም መጽናናታችንን ደግሞ እንድትካፈሉ እናውቃለንና።</span>
    </p>
    <p class="paragraph-break" id="paragraphb_47001008"></p>
    <p class="verse paragraph" id="v47001008">
      <span class="verse-num">
        <sup>፰</sup>
      </span>
      <span class="verse-text">በእስያ ስለ ደረሰብን መከራችን፥ ወንድሞች ሆይ፥ ታውቁ ዘንድ እንወዳለንና፤ ስለ ሕይወታችን እንኳ ተስፋ እስክንቆርጥ ድረስ ከዓቅማችን በላይ ያለ ልክ ከብዶብን ነበር፤</span>
    </p>
    <p class="verse" id="v47001009">
      <span class="verse-num">
        <sup>፱</sup>
      </span>
      <span class="verse-text">አዎን፥ ሙታንን በሚያነሣ በእግዚአብሔር እንጂ በራሳችን እንዳንታመን፥ እኛ ራሳችን የሞትን ፍርድ በውስጣችን ሰምተን ነበር።</span>
    </p>
    <p class="verse" id="v47001010">
      <span class="verse-num">
        <sup>፲፥፲፩</sup>
      </span>
      <span class="verse-text">እርሱም ይህን ከሚያህል ሞት አዳነን፥ ያድነንማል፤ እናንተም ደግሞ ስለ እኛ እየጸለያችሁ አብራችሁ ስትረዱን፥ በብዙ ሰዎች በኩል ስለ ተሰጠን ስለ ጸጋ ስጦታ ብዙዎች ስለ እኛ ያመሰግኑ ዘንድ፥ ወደ ፊት ደግሞ እንዲያድን በእርሱ ተስፋ አድርገናል።</span>
    </p>
    <h3 class="paragraph-heading" id="paragraph_47001012">ጳውሎስ ዕቅዱን ለወጠ</h3>
    <p class="paragraph-break" id="paragraphb_47001012"></p>
    <p class="verse paragraph" id="v47001012">
      <span class="verse-num">
        <sup>፲፪</sup>
      </span>
      <span class="verse-text">ትምክህታችን ይህ ነውና፤ በእግዚአብሔር ጸጋ እንጂ በሥጋዊ ጥበብ ሳይሆን፥ በእግዚአብሔር ቅድስናና ቅንነት በዚህ ዓለም ይልቁንም በእናንተ ዘንድ እንደኖርን የሕሊናችን ምስክርነት ነው።</span>
    </p>
    <p class="verse" id="v47001013">
      <span class="verse-num">
        <sup>፲፫፥፲፬</sup>
      </span>
      <span class="verse-text">ከምታነቡትና ከምታስተውሉት በቀር ሌላ አንጽፍላችሁምና፤ በጌታችን በኢየሱስ ቀን እናንተ ደግሞ ትምክህታችን እንደምትሆኑ እንዲሁ ትምክህታችሁ እንድንሆን፥ በከፊል ስለ እኛ እንዳስተዋላችሁ ፈጽማችሁ ታስተውሉት ዘንድ ተስፋ አደርጋለሁ።</span>
    </p>
    <p class="paragraph-break" id="paragraphb_47001015"></p>
    <p class="verse paragraph" id="v47001015">
      <span class="verse-num">
        <sup>፲፭</sup>
      </span>
      <span class="verse-text">በዚህም ታምኜ፥ ሁለተኛ ጸጋ ታገኙ ዘንድ አስቀድሜ ወደ እናንተ እንድመጣ፥</span>
    </p>
    <p class="verse" id="v47001016">
      <span class="verse-num">
        <sup>፲፮</sup>
      </span>
      <span class="verse-text">በእናንተም መካከል ወደ መቄዶንያ እንዳልፍ ደግሞም ከመቄዶንያ ወደ እናንተ መጥቼ ወደ ይሁዳ በጉዞዬ እንድትረዱኝ አሰብሁ።</span>
    </p>
    <p class="verse" id="v47001017">
      <span class="verse-num">
        <sup>፲፯</sup>
      </span>
      <span class="verse-text">እንግዲህ ይህን ሳስብ ያን ጊዜ ቅሌትን አሳየሁን? ወይስ በእኔ ዘንድ አዎን አዎን አይደለም አይደለም ማለት እንዲሆን ያን የማስበው በዓለማዊ ልማድ ነውን?</span>
    </p>
    <p class="paragraph-break" id="paragraphb_47001018"></p>
    <p class="verse paragraph" id="v47001018">
      <span class="verse-num">
        <sup>፲፰</sup>
      </span>
      <span class="verse-text">እግዚአብሔር ግን የታመነ ነው፥ ለእናንተም የሚነገረው ቃላችን አዎንና አይደለም አይሆንም።</span>
    </p>
    <p class="verse" id="v47001019">
      <span class="verse-num">
        <sup>፲፱</sup>
      </span>
      <span class="verse-text">በእኛ ማለት በእኔና በስልዋኖስ በጢሞቴዎስም በመካከላችሁ የተሰበከ የእግዚአብሔር ልጅ ኢየሱስ ክርስቶስ አዎንና አይደለም አልነበረም፥ ነገር ግን በእርሱ አዎን ሆኖአል።</span>
    </p>
    <p class="verse" id="v47001020">
      <span class="verse-num">
        <sup>፳</sup>
      </span>
      <span class="verse-text">እግዚአብሔር ለሰጠው የተስፋ ቃል ሁሉ አዎን ማለት በእርሱ ነውና፥ ስለዚህ ለእግዚአብሔር ስለ ክብሩ በእኛ የሚነገረው አሜን በእርሱ ደግሞ ነው።</span>
    </p>
    <p class="verse" id="v47001021">
      <span class="verse-num">
        <sup>፳፩</sup>
      </span>
      <span class="verse-text">በክርስቶስም ከእናንተ ጋር የሚያጸናንና የቀባን እግዚአብሔር ነው፥</span>
    </p>
    <p class="verse" id="v47001022">
      <span class="verse-num">
        <sup>፳፪</sup>
      </span>
      <span class="verse-text">ደግሞም ያተመን የመንፈሱንም መያዣ በልባችን የሰጠን እርሱ ነው።</span>
    </p>
    <p class="paragraph-break" id="paragraphb_47001023"></p>
    <p class="verse paragraph" id="v47001023">
      <span class="verse-num">
        <sup>፳፫</sup>
      </span>
      <span class="verse-text">እኔ ግን ልራራላችሁ ስል እንደ ገና ወደ ቆሮንቶስ እንዳልመጣሁ በነፍሴ ላይ እግዚአብሔርን ምስክር እጠራለሁ።</span>
    </p>
    <p class="verse" id="v47001024">
      <span class="verse-num">
        <sup>፳፬</sup>
      </span>
      <span class="verse-text">ለደስታችሁ ከእናንተ ጋር የምንሠራ ነን እንጂ፥ በእምነታችሁ በእናንተ ላይ የምንገዛ አይደለንም። በእምነታችሁ ቆማችኋልና።</span>
    </p>
  </section>
  <section class="chapter-section" id="chapter47_2">
    <header>
      <h2 class="chapter">ምዕራፍ ፪</h2>
    </header>
    <span class="chapter">፪</span>
    <p class="verse first-verse" id="v47002001">
      <span class="verse-num">
        <sup>፩</sup>
      </span>
      <span class="verse-text">ነገር ግን ዳግመኛ በኀዘን ወደ እናንተ እንዳልመጣ ስለ እኔ ቆረጥሁ።</span>
    </p>
    <p class="verse" id="v47002002">
      <span class="verse-num">
        <sup>፪</sup>
      </span>
      <span class="verse-text">እኔስ ባሳዝናችሁ፥ እንግዲያስ በእኔ ምክንያት ከሚያዝን በቀር ደስ የሚያሰኘኝ ማን ነው?</span>
    </p>
    <p class="verse" id="v47002003">
      <span class="verse-num">
        <sup>፫</sup>
      </span>
      <span class="verse-text">ደስ ሊያሰኙኝ ከሚገባቸውም በመምጣቴ ኀዘን እንዳይሆንብኝ ይህንኑ ጻፍሁላችሁ፥ ደስታዬ የሁላችሁ ደስታ ነው ብዬ በሁላችሁ ታምኜአለሁና።</span>
    </p>
    <p class="verse" id="v47002004">
      <span class="verse-num">
        <sup>፬</sup>
      </span>
      <span class="verse-text">በብዙ መከራና ከልብ ጭንቀት በብዙም እንባ ጽፌላችሁ ነበርና፤ ይህም እናንተን አብዝቼ የምወድበትን ፍቅር እንድታውቁ እንጂ እንዳሳዝናችሁ አይደለም።</span>
    </p>
    <h3 class="paragraph-heading" id="paragraph_47002005">በደለኛን ይቅር ማለት</h3>
    <p class="paragraph-break" id="paragraphb_47002005"></p>
    <p class="verse paragraph" id="v47002005">
      <span class="verse-num">
        <sup>፭</sup>
      </span>
      <span class="verse-text">ነገር ግን ማንም አሳዝኖ ቢሆን፥ እንዳልከብድባችሁ፥ በክፍል ሁላችሁን እንጂ እኔን ያሳዘነ አይደለም።</span>
    </p>
    <p class="verse" id="v47002006">
      <span class="verse-num">
        <sup>፮</sup>
      </span>
      <span class="verse-text">እንደዚህ ላለ ሰው ይህ ከእናንተ የምትበዙት የቀጣችሁት ቅጣት ይበቃዋልና እንደዚህ ያለው ከልክ በሚበዛ ኀዘን እንዳይዋጥ፥</span>
    </p>
    <p class="verse" id="v47002007">
      <span class="verse-num">
        <sup>፯</sup>
      </span>
      <span class="verse-text">ይልቅ ተመልሳችሁ ይቅር ማለትና ማጽናናት ይገባችኋል።</span>
    </p>
    <p class="verse" id="v47002008">
      <span class="verse-num">
        <sup>፰</sup>
      </span>
      <span class="verse-text">ስለዚህ ከእርሱ ጋር ፍቅርን እንድታጸኑ እለምናችኋለሁ፤</span>
    </p>
    <p class="verse" id="v47002009">
      <span class="verse-num">
        <sup>፱</sup>
      </span>
      <span class="verse-text">ስለዚህ ደግሞ ጽፌ ነበርና፤ በሁሉ የምትታዘዙ እንደ ሆናችሁ የእናንተን መፈተን አውቅ ዘንድ አሳቤ ነበር።</span>
    </p>
    <p class="verse" id="v47002010">
      <span class="verse-num">
        <sup>፲</sup>
      </span>
      <span class="verse-text">እናንተ ግን ይቅር የምትሉትን እኔ ደግሞ ይቅር እለዋለሁ፤ እኔም ይቅር ካልሁ፥ ይቅር ያልሁትን ስለ እናንተ በክርስቶስ ፊት ይቅር ብዬአለሁ፥</span>
    </p>
    <p class="verse" id="v47002011">
      <span class="verse-num">
        <sup>፲፩</sup>
      </span>
      <span class="verse-text">በሰይጣን እንዳንታለል፤ የእርሱን አሳብ አንስተውምና።</span>
    </p>
    <p class="paragraph-break" id="paragraphb_47002012"></p>
    <p class="verse paragraph" id="v47002012">
      <span class="verse-num">
        <sup>፲፪</sup>
      </span>
      <span class="verse-text">ስለ ክርስቶስም ወንጌል ወደ ጢሮአዳ በመጣሁ ጊዜ፥ ለጌታ ሥራ በር ምንም ቢከፈትልኝ፥ ቲቶን ወንድሜን ስላላገኘሁት መንፈሴ ዕረፍት አልነበረውም፥</span>
    </p>
    <p class="verse" id="v47002013">
      <span class="verse-num">
        <sup>፲፫</sup>
      </span>
      <span class="verse-text">ነገር ግን ከእነርሱ ተሰናብቼ ወደ መቄዶንያ ወጣሁ።</span>
    </p>
    <p class="paragraph-break" id="paragraphb_47002014"></p>
    <p class="verse paragraph" id="v47002014">
      <span class="verse-num">
        <sup>፲፬</sup>
      </span>
      <span class="verse-text">ነገር ግን በክርስቶስ ሁልጊዜ ድል በመንሣቱ ለሚያዞረን በእኛም በየስፍራው ሁሉ የእውቀቱን ሽታ ለሚገልጥ ለአምላክ ምስጋና ይሁን፤</span>
    </p>
    <p class="verse" id="v47002015">
      <span class="verse-num">
        <sup>፲፭</sup>
      </span>
      <span class="verse-text">በሚድኑቱና በሚጠፉቱ ዘንድ ለእግዚአብሔር የክርስቶስ መዓዛ ነንና፤</span>
    </p>
    <p class="verse" id="v47002016">
      <span class="verse-num">
        <sup>፲፮</sup>
      </span>
      <span class="verse-text">ለእነዚህ ለሞት የሚሆን የሞት ሽታ ለእነዚያም ለሕይወት የሚሆን የሕይወት ሽታ ነን። ለዚህም ነገር የሚበቃ ማን ነው?</span>
    </p>
    <p class="verse" id="v47002017">
      <span class="verse-num">
        <sup>፲፯</sup>
      </span>
      <span class="verse-text">የእግዚአብሔርን ቃል ቀላቅለው እንደሚሸቃቅጡት እንደ ብዙዎቹ አይደለንምና፤ በቅንነት ግን ከእግዚአብሔር እንደ ተላክን በእግዚአብሔር ፊት በክርስቶስ ሆነን እንናገራለን።</span>
    </p>
  </section>
  <section class="chapter-section" id="chapter47_3">
    <header>
      <h2 class="chapter">ምዕራፍ ፫</h2>
    </header>
    <span class="chapter">፫</span>
    <p class="verse first-verse" id="v47003001">
      <span class="verse-num">
        <sup>፩</sup>
      </span>
      <span class="verse-text">እንደ ገና ራሳችንን ልናመሰግን እንጀምራለንን? ወይስ እንደ ሌሎች የማመስገኛ መልእክት ወደ እናንተ ወይስ ከእናንተ ያስፈልገን ይሆንን?</span>
    </p>
    <p class="verse" id="v47003002">
      <span class="verse-num">
        <sup>፪</sup>
      </span>
      <span class="verse-text">ሰዎች ሁሉ የሚያውቁትና የሚያነቡት በልባችን የተጻፈ መልእክታችን እናንተ ናችሁ።</span>
    </p>
    <p class="verse" id="v47003003">
      <span class="verse-num">
        <sup>፫</sup>
      </span>
      <span class="verse-text">እናንተም በሕያው እግዚአብሔር መንፈስ እንጂ በቀለም አይደለም፥ ሥጋ በሆነ በልብ ጽላት እንጂ በድንጋይ ጽላት ያልተጻፈ፥ በእኛም የተገለገለ የክርስቶስ መልእክት እንደ ሆናችሁ የተገለጠ ነው።</span>
    </p>
    <p class="paragraph-break" id="paragraphb_47003004"></p>
    <p class="verse paragraph" id="v47003004">
      <span class="verse-num">
        <sup>፬</sup>
      </span>
      <span class="verse-text">በክርስቶስም በኩል ወደ እግዚአብሔር እንዲህ ያለ እምነት አለን።</span>
    </p>
    <p class="verse" id="v47003005">
      <span class="verse-num">
        <sup>፭</sup>
      </span>
      <span class="verse-text">ብቃታችን ከእግዚአብሔር ነው እንጂ፥ በገዛ እጃችን እንደሚሆን አንዳችን እንኳ ልናስብ ራሳችን የበቃን አይደለንም፤</span>
    </p>
    <p class="verse" id="v47003006">
      <span class="verse-num">
        <sup>፮</sup>
      </span>
      <span class="verse-text">እርሱም ደግሞ በመንፈስ እንጂ በፊደል ለማይሆን ለአዲስ ኪዳን አገልጋዮች እንሆን ዘንድ አበቃን፤ ፊደል ይገድላልና መንፈስ ግን ሕይወትን ይሰጣል።</span>
    </p>
    <p class="verse" id="v47003007">
      <span class="verse-num">
        <sup>፯</sup>
      </span>
      <span class="verse-text">ዳሩ ግን የእስራኤል ልጆች ስለዚያ ስለ ተሻረው ስለ ፊቱ ክብር የሙሴን ፊት ትኩር ብለው መመልከት እስኪሳናቸው ድረስ፥ ያ በፊደላት በድንጋዮች ላይ የተቀረጸ የሞት አገልግሎት በክብር ከሆነ፥</span>
    </p>
    <p class="verse" id="v47003008">
      <span class="verse-num">
        <sup>፰</sup>
      </span>
      <span class="verse-text">የመንፈስ አገልግሎት እንዴት ይልቅ በክብር አይሆንም?</span>
    </p>
    <p class="verse" id="v47003009">
      <span class="verse-num">
        <sup>፱</sup>
      </span>
      <span class="verse-text">የኵነኔ አገልግሎት ክብር ከሆነ፥ ይልቅ የጽድቅ አገልግሎት በክብር አብዝቶ ይበልጣልና።</span>
    </p>
    <p class="verse" id="v47003010">
      <span class="verse-num">
        <sup>፲</sup>
      </span>
      <span class="verse-text">ያ የከበረ እንኳ እጅግ በሚበልጠው ክብር ምክንያት በዚህ ነገር ክብሩን አጥቶአልና።</span>
    </p>
    <p class="verse" id="v47003011">
      <span class="verse-num">
        <sup>፲፩</sup>
      </span>
      <span class="verse-text">ያ ይሻር የነበረው በክብር ከሆነ፥ ጸንቶ የሚኖረውማ እጅግ ይልቅ በክብር ሆኖአልና።</span>
    </p>
    <p class="paragraph-break" id="paragraphb_47003012"></p>
    <p class="verse paragraph" id="v47003012">
      <span class="verse-num">
        <sup>፲፪</sup>
      </span>
      <span class="verse-text">እንግዲህ እንዲህ ያለ ተስፋ ካለን እጅግ ገልጠን እንናገራለን፥</span>
    </p>
    <p class="verse" id="v47003013">
      <span class="verse-num">
        <sup>፲፫</sup>
      </span>
      <span class="verse-text">የዚያንም ይሻር የነበረውን መጨረሻ ትኵር ብለው የእስራኤል ልጆች እንዳይመለከቱ፥ በፊቱ መጋረጃ እንዳደረገ እንደ ሙሴ አይደለንም።</span>
    </p>
    <p class="verse" id="v47003014">
      <span class="verse-num">
        <sup>፲፬</sup>
      </span>
      <span class="verse-text">ነገር ግን አሳባቸው ደነዘዘ። ብሉይ ኪዳን ሲነበብ ያ መጋረጃ ሳይወሰድ እስከ ዛሬ ድረስ ይኖራልና፤ በክርስቶስ ብቻ የተሻረ ነውና።</span>
    </p>
    <p class="verse" id="v47003015">
      <span class="verse-num">
        <sup>፲፭</sup>
      </span>
      <span class="verse-text">ነገር ግን እስከ ዛሬ ድረስ የሙሴ መጻሕፍት በተነበቡ ጊዜ ሁሉ ያ መጋረጃ በልባቸው ይኖራል፤</span>
    </p>
    <p class="verse" id="v47003016">
      <span class="verse-num">
        <sup>፲፮</sup>
      </span>
      <span class="verse-text">ወደ ጌታ ግን ዘወር ባለ ጊዜ ሁሉ መጋረጃው ይወሰዳል።</span>
    </p>
    <p class="verse" id="v47003017">
      <span class="verse-num">
        <sup>፲፯</sup>
      </span>
      <span class="verse-text">ጌታ ግን መንፈስ ነው፤ የጌታም መንፈስ ባለበት በዚያ አርነት አለ።</span>
    </p>
    <p class="verse" id="v47003018">
      <span class="verse-num">
        <sup>፲፰</sup>
      </span>
      <span class="verse-text">እኛም ሁላችን በመጋረጃ በማይከደን ፊት የጌታን ክብር እንደ መስተዋት እያብለጨለጭን መንፈስ ከሚሆን ጌታ እንደሚደረግ ያን መልክ እንመስል ዘንድ ከክብር ወደ ክብር እንለወጣለን።</span>
    </p>
  </section>
  <section class="chapter-section" id="chapter47_4">
    <header>
      <h2 class="chapter">ምዕራፍ ፬</h2>
    </header>
    <h3 class="paragraph-heading" id="paragraph_47004001">በሸክላ ውስጥ የተቀመጠ ክቡር ዕቃ</h3>
    <span class="chapter">፬</span>
    <p class="verse first-verse" id="v47004001">
      <span class="verse-num">
        <sup>፩</sup>
      </span>
      <span class="verse-text">ስለዚህ ምክንያት ምሕረት እንደ ተሰጠን መጠን ይህ አገልግሎት ስላለን አንታክትም።</span>
    </p>
    <p class="verse" id="v47004002">
      <span class="verse-num">
        <sup>፪</sup>
      </span>
      <span class="verse-text">ነገር ግን የሚያሳፍረውን ስውር ነገር ጥለናልና በተንኮል አንመላለስም የእግዚአብሔርንም ቃል በውሸት አንቀላቅልም፤ እውነትን በመግለጥ ግን በእግዚአብሔር ፊት ለሰው ሕሊና ሁሉ ራሳችንን እናመሰግናለን።</span>
    </p>
    <p class="paragraph-break" id="paragraphb_47004003"></p>
    <p class="verse paragraph" id="v47004003">
      <span class="verse-num">
        <sup>፫</sup>
      </span>
      <span class="verse-text">ወንጌላችን የተከደነ ቢሆን እንኳ የተከደነባቸው ለሚጠፉ ነው።</span>
    </p>
    <p class="verse" id="v47004004">
      <span class="verse-num">
        <sup>፬</sup>
      </span>
      <span class="verse-text">ለእነርሱም የእግዚአብሔር ምሳሌ የሆነ የክርስቶስ የክብሩ ወንጌል ብርሃን እንዳያበራላቸው፥ የዚህ ዓለም አምላክ የማያምኑትን አሳብ አሳወረ።</span>
    </p>
    <p class="verse" id="v47004005">
      <span class="verse-num">
        <sup>፭</sup>
      </span>
      <span class="verse-text">ክርስቶስ ኢየሱስን ጌታ እንደ ሆነ እንጂ ራሳችንን አንሰብክምና፥ ስለ ኢየሱስም ራሳችንን ለእናንተ ባሪያዎች እናደርጋለን።</span>
    </p>
    <p class="verse" id="v47004006">
      <span class="verse-num">
        <sup>፮</sup>
      </span>
      <span class="verse-text">በክርስቶስ ፊት የእግዚአብሔርን የክብሩን እውቀት ብርሃን እንዲሰጥ በልባችን ውስጥ የበራ፦ በጨለማ ብርሃን ይብራ ያለ እግዚአብሔር ነውና።</span>
    </p>
    <p class="paragraph-break" id="paragraphb_47004007"></p>
    <p class="verse paragraph" id="v47004007">
      <span class="verse-num">
        <sup>፯</sup>
      </span>
      <span class="verse-text">ነገር ግን የኃይሉ ታላቅነት ከእግዚአብሔር እንጂ ከእኛ እንዳይሆን ይህ መዝገብ በሸክላ ዕቃ ውስጥ አለን፤</span>
    </p>
    <p class="verse" id="v47004008">
      <span class="verse-num">
        <sup>፰</sup>
      </span>
      <span class="verse-text">በሁሉ እንገፋለን እንጂ አንጨነቅም፤ እናመነታለን እንጂ ተስፋ አንቆርጥም፤</span>
    </p>
    <p class="verse" id="v47004009">
      <span class="verse-num">
        <sup>፱</sup>
      </span>
      <span class="verse-text">እንሰደዳለን እንጂ አንጣልም፤ እንወድቃለን እንጂ አንጠፋም፤</span>
    </p>
    <p class="verse" id="v47004010">
      <span class="verse-num">
        <sup>፲</sup>
      </span>
      <span class="verse-text">የኢየሱስ ሕይወት ደግሞ በሥጋችን ይገለጥ ዘንድ ሁልጊዜ የኢየሱስን መሞት በሥጋችን ተሸክመን እንዞራለን።</span>
    </p>
    <p class="verse" id="v47004011">
      <span class="verse-num">
        <sup>፲፩</sup>
      </span>
      <span class="verse-text">የኢየሱስ ሕይወት ደግሞ በሚሞት ሥጋችን ይገለጥ ዘንድ እኛ ሕያዋን የሆንን ከኢየሱስ የተነሣ ዘወትር ለሞት አልፈን እንሰጣለንና።</span>
    </p>
    <p class="verse" id="v47004012">
      <span class="verse-num">
        <sup>፲፪</sup>
      </span>
      <span class="verse-text">ስለዚህ ሞቱ በእኛ ሕይወቱም በእናንተ ይሠራል።</span>
    </p>
    <p class="paragraph-break" id="paragraphb_47004013"></p>
    <p class="verse paragraph" id="v47004013">
      <span class="verse-num">
        <sup>፲፫</sup>
      </span>
      <span class="verse-text">ነገር ግን፦ አመንሁ ስለዚህም ተናገርሁ ተብሎ እንደ ተጻፈ ያው አንዱ የእምነት መንፈስ ስላለን፥ እኛ ደግሞ እናምናለን ስለዚህም እንናገራለን፤</span>
    </p>
    <p class="verse" id="v47004014">
      <span class="verse-num">
        <sup>፲፬</sup>
      </span>
      <span class="verse-text">ጌታን ኢየሱስን ያስነሣው እኛን ደግሞ ከኢየሱስ ጋር እንዲያስነሣን ከእናንተም ጋር እንዲያቀርበን እናውቃለንና።</span>
    </p>
    <p class="verse" id="v47004015">
      <span class="verse-num">
        <sup>፲፭</sup>
      </span>
      <span class="verse-text">በብዙዎች በኩል የተትረፈረፈው ጸጋ ለእግዚአብሔር ክብር ምስጋናን ያበዛ ዘንድ፥ ሁሉ ስለ እናንተ ነውና።</span>
    </p>
    <p class="paragraph-break" id="paragraphb_47004016"></p>
    <p class="verse paragraph" id="v47004016">
      <span class="verse-num">
        <sup>፲፮</sup>
      </span>
      <span class="verse-text">ስለዚህም አንታክትም፥ ነገር ግን የውጭው ሰውነታችን ቢጠፋ እንኳ የውስጡ ሰውነታችን ዕለት ዕለት ይታደሳል።</span>
    </p>
    <p class="verse" id="v47004017">
      <span class="verse-num">
        <sup>፲፯፥፲፰</sup>
      </span>
      <span class="verse-text">የማይታየውን እንጂ የሚታየውን ባንመለከት፥ ቀላል የሆነ የጊዜው መከራችን የክብርን የዘላለም ብዛት ከሁሉ መጠን ይልቅ ያደርግልናልና፤ የሚታየው የጊዜው ነውና፥ የማይታየው ግን የዘላለም ነው።</span>
    </p>
  </section>
  <section class="chapter-section" id="chapter47_5">
    <header>
      <h2 class="chapter">ምዕራፍ ፭</h2>
    </header>
    <h3 class="paragraph-heading" id="paragraph_47005001">ሰማያዊ መኖሪያችን</h3>
    <span class="chapter">፭</span>
    <p class="verse first-verse" id="v47005001">
      <span class="verse-num">
        <sup>፩</sup>
      </span>
      <span class="verse-text">ድንኳን የሚሆነው ምድራዊ መኖሪያችን ቢፈርስ፥ በሰማይ ያለ በእጅ ያልተሠራ የዘላለም ቤት የሚሆን ከእግዚአብሔር የተሠራ ሕንጻ እንዳለን እናውቃለንና።</span>
    </p>
    <p class="verse" id="v47005002">
      <span class="verse-num">
        <sup>፪</sup>
      </span>
      <span class="verse-text">በዚህ ውስጥ በእውነት እንቃትታለንና፥</span>
    </p>
    <p class="verse" id="v47005003">
      <span class="verse-num">
        <sup>፫</sup>
      </span>
      <span class="verse-text">ከሰማይም የሚሆነውን መኖሪያችንን እንድንለብስ እንናፍቃለንና ለብሰን ራቁታችንን አንገኝም።</span>
    </p>
    <p class="verse" id="v47005004">
      <span class="verse-num">
        <sup>፬</sup>
      </span>
      <span class="verse-text">በእውነትም የሚሞተው በሕይወት ይዋጥ ዘንድ ልንለብስ እንጂ ልንገፈፍ የማንወድ ስለ ሆነ፥ በድንኳኑ ያለን እኛ ከብዶን እንቃትታለን።</span>
    </p>
    <p class="verse" id="v47005005">
      <span class="verse-num">
        <sup>፭</sup>
      </span>
      <span class="verse-text">ነገር ግን ለዚሁ የሠራን እግዚአብሔር ነው እርሱም የመንፈሱን መያዣ ሰጠን።</span>
    </p>
    <p class="paragraph-break" id="paragraphb_47005006"></p>
    <p class="verse paragraph" id="v47005006">
      <span class="verse-num">
        <sup>፮፥፯</sup>
      </span>
      <span class="verse-text">እንግዲህ ሁልጊዜ ታምነን፥ በእምነት እንጂ በማየት አንመላለስምና በሥጋ ስናድር ከጌታ ተለይተን በስደት እንዳለን የምናውቅ ከሆንን፥</span>
    </p>
    <p class="verse" id="v47005008">
      <span class="verse-num">
        <sup>፰</sup>
      </span>
      <span class="verse-text">ታምነናል ይልቁንም ከሥጋ ተለይተን በስደት መኖር በጌታም ዘንድ ማደር ደስ ይለናል።</span>
    </p>
    <p class="verse" id="v47005009">
      <span class="verse-num">
        <sup>፱</sup>
      </span>
      <span class="verse-text">ስለዚህ ደግሞ ብናድር ወይም ተለይተን ብንሆን እርሱን ደስ የምናሰኝ ልንሆን እንቀናለን።</span>
    </p>
    <p class="verse" id="v47005010">
      <span class="verse-num">
        <sup>፲</sup>
      </span>
      <span class="verse-text">መልካም ቢሆን ወይም ክፉ እንዳደረገ፥ እያንዳንዱ በሥጋው የተሠራውን በብድራት ይቀበል ዘንድ ሁላችን በክርስቶስ በፍርድ ወንበር ፊት ልንገለጥ ይገባናልና።</span>
    </p>
    <h3 class="paragraph-heading" id="paragraph_47005011">የማስታረቅ አገልግሎት</h3>
    <p class="paragraph-break" id="paragraphb_47005011"></p>
    <p class="verse paragraph" id="v47005011">
      <span class="verse-num">
        <sup>፲፩</sup>
      </span>
      <span class="verse-text">እንግዲህ የጌታን ፍርሃት አውቀን ሰዎችን እናስረዳለን ለእግዚአብሔር ግን የተገለጥን ነን፤ በሕሊናችሁም ደግሞ የተገለጥን እንደ ሆንን ተስፋ አደርጋለሁ።</span>
    </p>
    <p class="verse" id="v47005012">
      <span class="verse-num">
        <sup>፲፪</sup>
      </span>
      <span class="verse-text">በመልክ እንጂ በልብ ለማይመኩ የምትመልሱላቸው መልስ እንዲኖራችሁ፥ በእኛ ልትመኩ ምክንያት እንሰጣችኋለን እንጂ ራሳችንን ደግሞ ለእናንተ የምናመሰግን አይደለንም።</span>
    </p>
    <p class="verse" id="v47005013">
      <span class="verse-num">
        <sup>፲፫</sup>
      </span>
      <span class="verse-text">እብዶች ብንሆን፥ ለእግዚአብሔር ነው፤ ባለ አእምሮዎች ብንሆን፥ ለእናንተ ነው።</span>
    </p>
    <p class="verse" id="v47005014">
      <span class="verse-num">
        <sup>፲፬</sup>
      </span>
      <span class="verse-text">ይህን ስለቆረጥን የክርስቶስ ፍቅር ግድ ይለናልና፤ አንዱ ስለ ሁሉ ሞተ፤ እንግዲያስ ሁሉ ሞቱ፤</span>
    </p>
    <p class="verse" id="v47005015">
      <span class="verse-num">
        <sup>፲፭</sup>
      </span>
      <span class="verse-text">በሕይወትም ያሉት ስለ እነርሱ ለሞተውና ለተነሣው እንጂ ወደ ፊት ለራሳቸው እንዳይኖሩ ስለ ሁሉ ሞተ።</span>
    </p>
    <p class="paragraph-break" id="paragraphb_47005016"></p>
    <p class="verse paragraph" id="v47005016">
      <span class="verse-num">
        <sup>፲፮</sup>
      </span>
      <span class="verse-text">ስለዚህ እኛ ከአሁን ጀምሮ ማንንም በሥጋ እንደሚሆን አናውቅም፤ ክርስቶስንም በሥጋ እንደ ሆነ ያወቅነው ብንሆን እንኳ፥ አሁን ግን ከእንግዲህ ወዲህ እንደዚህ አናውቀውም።</span>
    </p>
    <p class="verse" id="v47005017">
      <span class="verse-num">
        <sup>፲፯</sup>
      </span>
      <span class="verse-text">ስለዚህ ማንም በክርስቶስ ቢሆን አዲስ ፍጥረት ነው፤ አሮጌው ነገር አልፎአል፤ እነሆ፥ ሁሉም አዲስ ሆኖአል።</span>
    </p>
    <p class="verse" id="v47005018">
      <span class="verse-num">
        <sup>፲፰</sup>
      </span>
      <span class="verse-text">ነገር ግን የሆነው ሁሉ፥ በክርስቶስ ከራሱ ጋር ካስታረቀን የማስታረቅም አገልግሎት ከሰጠን፥ ከእግዚአብሔር ነው፤</span>
    </p>
    <p class="verse" id="v47005019">
      <span class="verse-num">
        <sup>፲፱</sup>
      </span>
      <span class="verse-text">እግዚአብሔር በክርስቶስ ሆኖ ዓለሙን ከራሱ ጋር ያስታርቅ ነበርና፥ በደላቸውን አይቆጥርባቸውም ነበር፤ በእኛም የማስታረቅ ቃል አኖረ።</span>
    </p>
    <p class="verse" id="v47005020">
      <span class="verse-num">
        <sup>፳</sup>
      </span>
      <span class="verse-text">እንግዲህ እግዚአብሔር በእኛ እንደሚማልድ ስለ ክርስቶስ መልክተኞች ነን፤ ከእግዚአብሔር ጋር ታረቁ ብለን ስለ ክርስቶስ እንለምናለን።</span>
    </p>
    <p class="verse" id="v47005021">
      <span class="verse-num">
        <sup>፳፩</sup>
      </span>
      <span class="verse-text">እኛ በእርሱ ሆነን የእግዚአብሔር ጽድቅ እንሆን ዘንድ ኃጢአት ያላወቀውን እርሱን ስለ እኛ ኃጢአት አደረገው።</span>
    </p>
  </section>
  <section class="chapter-section" id="chapter47_6">
    <header>
      <h2 class="chapter">ምዕራፍ ፮</h2>
    </header>
    <span class="chapter">፮</span>
    <p class="verse first-verse" id="v47006001">
      <span class="verse-num">
        <sup>፩</sup>
      </span>
      <span class="verse-text">አብረንም እየሠራን የእግዚአብሔርን ጸጋ በከንቱ እንዳትቀበሉ ደግሞ እንለምናለን፤</span>
    </p>
    <p class="verse" id="v47006002">
      <span class="verse-num">
        <sup>፪</sup>
      </span>
      <span class="verse-text">በተወደደ ሰዓት ሰማሁህ በመዳንም ቀን ረዳሁህ ይላልና፤ እነሆ፥ የተወደደው ሰዓት አሁን ነው፤ እነሆ፥ የመዳን ቀን አሁን ነው።</span>
    </p>
    <h3 class="paragraph-heading" id="paragraph_47006003">ጳውሎስ የተቀበለው መከራ</h3>
    <p class="paragraph-break" id="paragraphb_47006003"></p>
    <p class="verse paragraph" id="v47006003">
      <span class="verse-num">
        <sup>፫</sup>
      </span>
      <span class="verse-text">አገልግሎታችንም እንዳይነቀፍ በአንዳች ነገር ማሰናከያ ከቶ አንሰጥም።</span>
    </p>
    <p class="verse" id="v47006004">
      <span class="verse-num">
        <sup>፬</sup>
      </span>
      <span class="verse-text">ነገር ግን በሁሉ እንደ እግዚአብሔር አገልጋዮች ራሳችንን እናማጥናለን፤</span>
    </p>
    <p class="verse" id="v47006005">
      <span class="verse-num">
        <sup>፭</sup>
      </span>
      <span class="verse-text">በብዙ መጽናት፥ በመከራ፥ በችግር፥ በጭንቀት፥ በመገረፍ፥ በወኅኒ፥ በሁከት፥ በድካም፥ እንቅልፍ በማጣት፥</span>
    </p>
    <p class="verse" id="v47006006">
      <span class="verse-num">
        <sup>፮</sup>
      </span>
      <span class="verse-text">በመጦም፥ በንጽህና፥ በእውቀት፥ በትዕግሥት፥ በቸርነት፥ በመንፈስ ቅዱስ፥ ግብዝነት በሌለው ፍቅር፥ በእውነት ቃል፥</span>
    </p>
    <p class="verse" id="v47006007">
      <span class="verse-num">
        <sup>፯</sup>
      </span>
      <span class="verse-text">በእግዚአብሔር ኃይል፥ ለቀኝና ለግራ በሚሆን በጽድቅ የጦር ዕቃ፥ በክብርና በውርደት፥</span>
    </p>
    <p class="verse" id="v47006008">
      <span class="verse-num">
        <sup>፰</sup>
      </span>
      <span class="verse-text">በክፉ ወሬና በመልካም ወሬ ራሳችንን እናማጥናለን፤ አሳቾች ስንባል እውነተኞች ነን፤</span>
    </p>
    <p class="verse" id="v47006009">
      <span class="verse-num">
        <sup>፱</sup>
      </span>
      <span class="verse-text">ያልታወቁ ስንባል የታወቅን ነን፤ የምንሞት ስንመስል እነሆ ሕያዋን ነን፤ የተቀጣን ስንሆን አንገደልም፤</span>
    </p>
    <p class="verse" id="v47006010">
      <span class="verse-num">
        <sup>፲</sup>
      </span>
      <span class="verse-text">ኀዘንተኞች ስንሆን ዘወትር ደስ ይለናል፤ ድሆች ስንሆን ብዙዎችን ባለ ጠጎች እናደርጋለን፤ አንዳች የሌለን ስንሆን ሁሉ የእኛ ነው።</span>
    </p>
    <p class="paragraph-break" id="paragraphb_47006011"></p>
    <p class="verse paragraph" id="v47006011">
      <span class="verse-num">
        <sup>፲፩</sup>
      </span>
      <span class="verse-text">እናንተ የቆሮንቶስ ሰዎች ሆይ፥ አፋችን ለእናንተ ተከፍቶአል ልባችንም ሰፍቶላችኋል፤</span>
    </p>
    <p class="verse" id="v47006012">
      <span class="verse-num">
        <sup>፲፪</sup>
      </span>
      <span class="verse-text">በእኛ አልጠበባችሁም በሆዳችሁ ግን ጠቦባችኋል፤</span>
    </p>
    <p class="verse" id="v47006013">
      <span class="verse-num">
        <sup>፲፫</sup>
      </span>
      <span class="verse-text">ልጆቼ እንደ መሆናችሁ ግን እላችኋለሁ፥ እናንተ ደግሞ ብድራት መልሳችሁልን ተስፋፉ።</span>
    </p>
    <h3 class="paragraph-heading" id="paragraph_47006014">ከማያምኑ ሰዎች ጋር አለመተባበር</h3>
    <p class="paragraph-break" id="paragraphb_47006014"></p>
    <p class="verse paragraph" id="v47006014">
      <span class="verse-num">
        <sup>፲፬</sup>
      </span>
      <span class="verse-text">ከማያምኑ ጋር በማይመች አካሄድ አትጠመዱ፤ ጽድቅ ከዓመፅ ጋር ምን ተካፋይነት አለውና? ብርሃንም ከጨለማ ጋር ምን ኅብረት አለው?</span>
    </p>
    <p class="verse" id="v47006015">
      <span class="verse-num">
        <sup>፲፭</sup>
      </span>
      <span class="verse-text">ክርስቶስስ ከቤልሆር ጋር ምን መስማማት አለው? ወይስ የሚያምን ከማያምን ጋር ምን ክፍል አለው?</span>
    </p>
    <p class="verse" id="v47006016">
      <span class="verse-num">
        <sup>፲፮</sup>
      </span>
      <span class="verse-text">ለእግዚአብሔር ቤተ መቅደስም ከጣዖት ጋር ምን መጋጠም አለው? እኛ የሕያው እግዚአብሔር ቤተ መቅደስ ነንና እንዲሁም እግዚአብሔር ተናገረ እንዲህ ሲል፦ በእነርሱ እኖራለሁ በመካከላቸውም እመላለሳለሁ፥ አምላካቸውም እሆናለሁ እነርሱም ሕዝቤ ይሆናሉ።</span>
    </p>
    <p class="verse" id="v47006017">
      <span class="verse-num">
        <sup>፲፯፥፲፰</sup>
      </span>
      <span class="verse-text">ስለዚህም ጌታ፦ ከመካከላቸው ውጡና የተለያችሁ ሁኑ ርኵስንም አትንኩ ይላል፤ ሁሉንም የሚገዛ ጌታ። እኔም እቀበላችኋለሁ፥ ለእናንተም አባት እሆናለሁ እናንተም ለእኔ ወንድ ልጆችና ሴት ልጆች ትሆናላችሁ ይላል።</span>
    </p>
  </section>
  <section class="chapter-section" id="chapter47_7">
    <header>
      <h2 class="chapter">ምዕራፍ ፯</h2>
    </header>
    <span class="chapter">፯</span>
    <p class="verse first-verse" id="v47007001">
      <span class="verse-num">
        <sup>፩</sup>
      </span>
      <span class="verse-text">እንግዲህ፥ ወዳጆች ሆይ፥ የዚህ ተስፋ ቃል ካለን፥ በእግዚአብሔር ፍርሃት ቅድስናን ፍጹም እያደረግን ሥጋንና መንፈስን ከሚያረክስ ሁሉ ራሳችንን እናንጻ።</span>
    </p>
    <h3 class="paragraph-heading" id="paragraph_47007002">የጳውሎስ ደስታ</h3>
    <p class="paragraph-break" id="paragraphb_47007002"></p>
    <p class="verse paragraph" id="v47007002">
      <span class="verse-num">
        <sup>፪</sup>
      </span>
      <span class="verse-text">በልባችሁ ስፍራ አስፉልን፤ ማንንም አልበደልንም፥ ማንንም አላጠፋንም፥ ማንንም አላታለልንም።</span>
    </p>
    <p class="verse" id="v47007003">
      <span class="verse-num">
        <sup>፫</sup>
      </span>
      <span class="verse-text">ለኵነኔ አልልም፤ በአንድነት ለመሞትና በአንድነት ለመኖር በልባችን እንዳላችሁ አስቀድሜ ብዬአለሁና።</span>
    </p>
    <p class="verse" id="v47007004">
      <span class="verse-num">
        <sup>፬</sup>
      </span>
      <span class="verse-text">ስለ እናንተ እምነቴ ታላቅ ነው፥ በእናንተ ምክንያት ትምክህቴ ታላቅ ነው፤ መጽናናት ሞልቶብኛል፤ በመከራችን ሁሉ ደስታዬ ከመጠን ይልቅ ይበዛል።</span>
    </p>
    <p class="paragraph-break" id="paragraphb_47007005"></p>
    <p class="verse paragraph" id="v47007005">
      <span class="verse-num">
        <sup>፭</sup>
      </span>
      <span class="verse-text">ወደ መቄዶንያም በመጣን ጊዜ፥ በሁሉ ነገር መከራን ተቀበልን እንጂ ሥጋችን ዕረፍት አልነበረውም፤ በውጭ ጠብ ነበረ፥ በውስጥ ፍርሃት ነበረ።</span>
    </p>
    <p class="verse" id="v47007006">
      <span class="verse-num">
        <sup>፮</sup>
      </span>
      <span class="verse-text">ነገር ግን ኀዘንተኞችን የሚያጽናና አምላክ በቲቶ መምጣት አጽናናን፤</span>
    </p>
    <p class="verse" id="v47007007">
      <span class="verse-num">
        <sup>፯</sup>
      </span>
      <span class="verse-text">በመምጣቱም ብቻ አይደለም ነገር ግን ናፍቆታችሁንና ልቅሶአችሁን ስለ እኔም ቅንዓታችሁን ሲናገረን በእናንተ ላይ በተጽናናበት መጽናናት ደግሞ ነው፤ ስለዚህም ከፊት ይልቅ ደስ አለን።</span>
    </p>
    <p class="paragraph-break" id="paragraphb_47007008"></p>
    <p class="verse paragraph" id="v47007008">
      <span class="verse-num">
        <sup>፰</sup>
      </span>
      <span class="verse-text">በመልእክቴ ያሳዘንኋችሁ ብሆን እንኳ አልጸጸትም፤ የተጸጸትሁ ብሆን እንኳ፥ ያ መልእክት ጥቂት ጊዜ ብቻ እንዳሳዘናችሁ አያለሁና አሁን ለንስሐ ስላዘናችሁ ደስ ብሎኛል እንጂ ስላዘናችሁ አይደለም፤</span>
    </p>
    <p class="verse" id="v47007009">
      <span class="verse-num">
        <sup>፱</sup>
      </span>
      <span class="verse-text">በምንም ከእኛ የተነሣ እንዳትጎዱ እንደ እግዚአብሔር ፈቃድ አዝናችኋልና።</span>
    </p>
    <p class="verse" id="v47007010">
      <span class="verse-num">
        <sup>፲</sup>
      </span>
      <span class="verse-text">እንደ እግዚአብሔር ፈቃድ የሆነ ኀዘን ጸጸት የሌለበትን፥ ወደ መዳንም የሚያደርሰውን ንስሐ ያደርጋልና፤ የዓለም ኀዘን ግን ሞትን ያመጣል።</span>
    </p>
    <p class="verse" id="v47007011">
      <span class="verse-num">
        <sup>፲፩</sup>
      </span>
      <span class="verse-text">እነሆ፥ ይህ እንደ እግዚአብሔር ፈቃድ የሆነ ኀዘን እንዴት ያለ ትጋት፥ እንዴት ያለ መልስ፥ እንዴት ያለ ቁጣ፥ እንዴት ያለ ፍርሃት፥ እንዴት ያለ ናፍቆት፥ እንዴት ያለ ቅንዓት፥ እንዴት ያለ በቀል በመካከላችሁ አደረገ። በዚህ ነገር ንጹሐን እንደ ሆናችሁ በሁሉ አስረድታችኋል።</span>
    </p>
    <p class="verse" id="v47007012">
      <span class="verse-num">
        <sup>፲፪</sup>
      </span>
      <span class="verse-text">እንግዲያስ የጻፍሁላችሁ ብሆን እንኳ፥ ስለ እኛ ያላችሁ ትጋታችሁ ከእናንተ ዘንድ በእግዚአብሔር ፊት እንዲገለጥ እንጂ፥ ስለ በዳዩ ወይም ስለ ተበዳዩ አልጻፍሁም። ስለዚህ ተጽናንተናል።</span>
    </p>
    <p class="paragraph-break" id="paragraphb_47007013"></p>
    <p class="verse paragraph" id="v47007013">
      <span class="verse-num">
        <sup>፲፫</sup>
      </span>
      <span class="verse-text">በመጽናናታችንም ስለ ቲቶ ደስታ አብልጦ ደስ አለን፥ መንፈሱ በሁላችሁ ዐርፎአልና፤</span>
    </p>
    <p class="verse" id="v47007014">
      <span class="verse-num">
        <sup>፲፬</sup>
      </span>
      <span class="verse-text">ለእርሱ በምንም ስለ እናንተ የተመካሁ እንደ ሆነ አላፈርሁምና፥ ነገር ግን ሁሉን ለእናንተ በእውነት እንደ ተናገርን፥ እንደዚህ ደግሞ ትምክህታችን በቲቶ ፊት እውነት ሆነ።</span>
    </p>
    <p class="verse" id="v47007015">
      <span class="verse-num">
        <sup>፲፭</sup>
      </span>
      <span class="verse-text">ስለዚህም በፍርሃትና በመንቀጥቀጥ እንዴት እንደተቀበላችሁት፥ የሁላችሁን መታዘዝ እያሰበ ፍቅሩ በእናንተ ላይ እጅግ በዝቶአል።</span>
    </p>
    <p class="verse" id="v47007016">
      <span class="verse-num">
        <sup>፲፮</sup>
      </span>
      <span class="verse-text">በነገር ሁሉ ተማምኜባችኋለሁና ደስ ይለኛል።</span>
    </p>
  </section>
  <section class="chapter-section" id="chapter47_8">
    <header>
      <h2 class="chapter">ምዕራፍ ፰</h2>
    </header>
    <h3 class="paragraph-heading" id="paragraph_47008001">የልግስና አስፈላጊነት</h3>
    <span class="chapter">፰</span>
    <p class="verse first-verse" id="v47008001">
      <span class="verse-num">
        <sup>፩</sup>
      </span>
      <span class="verse-text">ወንድሞች ሆይ፥ ለመቄዶንያ አብያተ ክርስቲያናት የተሰጠውን የእግዚአብሔርን ጸጋ እናስታውቃችኋለን፤</span>
    </p>
    <p class="verse" id="v47008002">
      <span class="verse-num">
        <sup>፪</sup>
      </span>
      <span class="verse-text">በብዙ መከራ ተፈትነው ሳሉ የደስታቸው ብዛትና የድህነታቸው ጥልቅነት የልግስናቸውን ባለ ጠግነት አብዝቶአል፤</span>
    </p>
    <p class="verse" id="v47008003">
      <span class="verse-num">
        <sup>፫</sup>
      </span>
      <span class="verse-text">እንደ ዓቅማቸው መጠን ከዓቅማቸውም የሚያልፍ እንኳ ወደው እንደ ሰጡ እመሰክርላቸዋለሁና።</span>
    </p>
    <p class="verse" id="v47008004">
      <span class="verse-num">
        <sup>፬</sup>
      </span>
      <span class="verse-text">ለቅዱሳን በሆነው አገልግሎት እንዲተባበሩ ይህን ቸርነት በብዙ ልመና ከእኛ ይለምኑ ነበር፥</span>
    </p>
    <p class="verse" id="v47008005">
      <span class="verse-num">
        <sup>፭</sup>
      </span>
      <span class="verse-text">አስቀድመውም በእግዚአብሔር ፈቃድ ራሳቸውን ለጌታ ለእኛም ሰጡ እንጂ እንዳሰብን አይደለም።</span>
    </p>
    <p class="verse" id="v47008006">
      <span class="verse-num">
        <sup>፮</sup>
      </span>
      <span class="verse-text">ስለዚህም ቲቶ አስቀድሞ እንደ ጀመረ እንዲሁ ደግሞ ይህን ቸር ሥራ ደግሞ በእናንተ ዘንድ ሊፈጽም ለመንን።</span>
    </p>
    <p class="verse" id="v47008007">
      <span class="verse-num">
        <sup>፯</sup>
      </span>
      <span class="verse-text">ነገር ግን በነገር ሁሉ፥ በእምነትና በቃል በእውቀትም በትጋትም ሁሉ ለእኛም በፍቅራችሁ እንደ ተረፋችሁ፥ በዚህ ቸር ሥራ ደግሞ ትረፉ።</span>
    </p>
    <p class="paragraph-break" id="paragraphb_47008008"></p>
    <p class="verse paragraph" id="v47008008">
      <span class="verse-num">
        <sup>፰</sup>
      </span>
      <span class="verse-text">ትእዛዝ እንደምሰጥ አልልም፥ ነገር ግን በሌሎች ትጋት በኩል የፍቅራችሁን እውነተኛነት ደግሞ ልመረምር እላለሁ፤</span>
    </p>
    <p class="verse" id="v47008009">
      <span class="verse-num">
        <sup>፱</sup>
      </span>
      <span class="verse-text">የጌታችንን የኢየሱስ ክርስቶስን ቸር ስጦታ አውቃችኋልና፤ ሀብታም ሲሆን፥ እናንተ በእርሱ ድህነት ባለ ጠጎች ትሆኑ ዘንድ ስለ እናንተ ድሀ ሆነ።</span>
    </p>
    <p class="paragraph-break" id="paragraphb_47008010"></p>
    <p class="verse paragraph" id="v47008010">
      <span class="verse-num">
        <sup>፲</sup>
      </span>
      <span class="verse-text">በዚህም ነገር ምክር እሰጣለሁ፤ ከአምና ጀምራችሁ ለማድረግ ብቻ ያይደለ ነገር ግን ለማሰብ ደግሞ አስቀድማችሁ የጀመራችሁት ይህ ይጠቅማችኋልና፤</span>
    </p>
    <p class="verse" id="v47008011">
      <span class="verse-num">
        <sup>፲፩</sup>
      </span>
      <span class="verse-text">አሁንም ለማሰብ በጎ ፈቃድ እንደ ነበረ፥ እንዲሁ እንዳላችሁ መጠን መፈጸም ደግሞ ይሆን ዘንድ፥ ማድረጉን ደግሞ ፈጽሙ።</span>
    </p>
    <p class="verse" id="v47008012">
      <span class="verse-num">
        <sup>፲፪</sup>
      </span>
      <span class="verse-text">በጎ ፈቃድ ቢኖር፥ እንዳለው መጠን የተወደደ ይሆናል እንጂ እንደሌለው መጠን አይደለም።</span>
    </p>
    <p class="paragraph-break" id="paragraphb_47008013"></p>
    <p class="verse paragraph" id="v47008013">
      <span class="verse-num">
        <sup>፲፫</sup>
      </span>
      <span class="verse-text">ለሌሎች ዕረፍት ለእናንተም መከራ እንዲሆን አይደለም፥ ትክክል እንዲሆን ነው እንጂ፤</span>
    </p>
    <p class="verse" id="v47008014">
      <span class="verse-num">
        <sup>፲፬</sup>
      </span>
      <span class="verse-text">የእነርሱ ትርፍ ደግሞ የእናንተን ጉድለት እንዲሞላ በአሁኑ ጊዜ የእናንተ ትርፍ የእነርሱን ጉድለት ይሙላ፤ በትክክል እንዲሆን፥ እንዲህ ተብሎ እንደ ተጻፈ።</span>
    </p>
    <p class="verse" id="v47008015">
      <span class="verse-num">
        <sup>፲፭</sup>
      </span>
      <span class="verse-text">ብዙ ያከማቸ አላተረፈም፥ ጥቂትም ያከማቸ አላጎደለም።</span>
    </p>
    <h3 class="paragraph-heading" id="paragraph_47008016">ቲቶ ወደ ቆሮንቶስ ተላከ</h3>
    <p class="paragraph-break" id="paragraphb_47008016"></p>
    <p class="verse paragraph" id="v47008016">
      <span class="verse-num">
        <sup>፲፮</sup>
      </span>
      <span class="verse-text">ነገር ግን በቲቶ ልብ ስለ እናንተ ያንን ትጋት የሰጠ አምላክ ይመስገን፤</span>
    </p>
    <p class="verse" id="v47008017">
      <span class="verse-num">
        <sup>፲፯</sup>
      </span>
      <span class="verse-text">ምክራችንን ተቀብሎአልና፥ ትጋት ግን ስለ በዛበት ወዶ ወደ እናንተ ይወጣል።</span>
    </p>
    <p class="verse" id="v47008018">
      <span class="verse-num">
        <sup>፲፰</sup>
      </span>
      <span class="verse-text">ከእርሱም ጋር ስለ ወንጌል ስብከት በአብያተ ክርስቲያናት ሁሉ የተመሰገነውን ወንድም እንልካለን፤</span>
    </p>
    <p class="verse" id="v47008019">
      <span class="verse-num">
        <sup>፲፱</sup>
      </span>
      <span class="verse-text">ይህም ብቻ አይደለም ነገር ግን የጌታን የራሱን ክብርና የእኛን በጎ ፈቃድ ለማሳየት በምናገለግለው በዚህ ቸር ሥራ ከእኛ ጋር እንዲጓደድ በአብያተ ክርስቲያናት ደግሞ ተመረጠ።</span>
    </p>
    <p class="verse" id="v47008020">
      <span class="verse-num">
        <sup>፳</sup>
      </span>
      <span class="verse-text">ስለምናገለግለው ስለዚህ ለጋስ ስጦታ ማንም እንዳይነቅፈን እንጠነቀቃለን፤</span>
    </p>
    <p class="verse" id="v47008021">
      <span class="verse-num">
        <sup>፳፩</sup>
      </span>
      <span class="verse-text">በጌታ ፊት ብቻ ያይደለ ነገር ግን በሰው ፊት ደግሞ መልካም የሆነውን እናስባለንና።</span>
    </p>
    <p class="paragraph-break" id="paragraphb_47008022"></p>
    <p class="verse paragraph" id="v47008022">
      <span class="verse-num">
        <sup>፳፪</sup>
      </span>
      <span class="verse-text">ብዙ ጊዜም በብዙ ነገር መርምረን ትጉ እንደ ሆነ ያገኘነውን፥ አሁንም በእናንተ እጅግ ስለሚታመን ከፊት ይልቅ እጅግ ትጉ የሚሆነውን ወንድማችንን ከእነርሱ ጋር እንልካለን።</span>
    </p>
    <p class="verse" id="v47008023">
      <span class="verse-num">
        <sup>፳፫</sup>
      </span>
      <span class="verse-text">ስለ ቲቶ የሚጠይቅ ቢኖር ስለ እናንተ አብሮኝ የሚሠራ ባልንጀራዬ ነው፤ ስለ ወንድሞቻችን የሚጠይቅ ቢኖርም የአብያተ ክርስቲያናት መልእክተኞችና የክርስቶስ ክብር ናቸው።</span>
    </p>
    <p class="verse" id="v47008024">
      <span class="verse-num">
        <sup>፳፬</sup>
      </span>
      <span class="verse-text">እንግዲህ የፍቅራችሁንና ስለ እናንተ ያለውን የትምክህታችንን መግለጫ በአብያተ ክርስቲያናት ፊት ለእነርሱ ግለጡ።</span>
    </p>
  </section>
  <section class="chapter-section" id="chapter47_9">
    <header>
      <h2 class="chapter">ምዕራፍ ፱</h2>
    </header>
    <span class="chapter">፱</span>
    <p class="verse first-verse" id="v47009001">
      <span class="verse-num">
        <sup>፩</sup>
      </span>
      <span class="verse-text">ለቅዱሳን ስለሚሆነው አገልግሎት ልጽፍላችሁ አያስፈልግምና፤</span>
    </p>
    <p class="verse" id="v47009002">
      <span class="verse-num">
        <sup>፪</sup>
      </span>
      <span class="verse-text">በጎ ፈቃዳችሁን አውቄአለሁና፤ ስለዚህም፦ አካይያ ከአምና ጀምሮ ተዘጋጅቶአል ብዬ ለመቄዶንያ ሰዎች በእናንተ እመካለሁ፥ ቅንዓታችሁም የሚበዙቱን አነሣሥቶአል።</span>
    </p>
    <p class="verse" id="v47009003">
      <span class="verse-num">
        <sup>፫</sup>
      </span>
      <span class="verse-text">ነገር ግን ለእነርሱ እንዳልሁ፥ የተዘጋጃችሁ ትሆኑ ዘንድ በዚህም ነገር ስለ እናንተ ያለው ትምክህታችን ከንቱ እንዳይሆን ወንድሞችን እልካለሁ፤</span>
    </p>
    <p class="verse" id="v47009004">
      <span class="verse-num">
        <sup>፬</sup>
      </span>
      <span class="verse-text">ምናልባት የመቄዶንያ ሰዎች ከእኔ ጋር ቢመጡ፥ ያልተዘጋጃችሁም ሆናችሁ ቢያገኙአችሁ፥ እናንተ እንድታፍሩ አላልንም እኛ ግን በዚህ እምነታችን እንድናፍር አይሁን።</span>
    </p>
    <p class="verse" id="v47009005">
      <span class="verse-num">
        <sup>፭</sup>
      </span>
      <span class="verse-text">እንግዲህ እንደ በረከት ሆኖ ከስስት የማይሆን ይህ የተዘጋጀ ይሆን ዘንድ አስቀድመው ወደ እናንተ መጥተው፥ አስቀድማችሁ ተስፋ የሰጣችሁትን በረከት አስቀድመው እንዲፈጽሙ ወንድሞችን እለምን ዘንድ እንዲያስፈልገኝ አሰብሁ።</span>
    </p>
    <h3 class="paragraph-heading" id="paragraph_47009006">በልግስና መስጠት</h3>
    <p class="paragraph-break" id="paragraphb_47009006"></p>
    <p class="verse paragraph" id="v47009006">
      <span class="verse-num">
        <sup>፮</sup>
      </span>
      <span class="verse-text">ይህንም እላለሁ፦ በጥቂት የሚዘራ በጥቂት ደግሞ ያጭዳል፥ በበረከትም የሚዘራ በበረከት ደግሞ ያጭዳል።</span>
    </p>
    <p class="verse" id="v47009007">
      <span class="verse-num">
        <sup>፯</sup>
      </span>
      <span class="verse-text">እግዚአብሔር በደስታ የሚሰጠውን ይወዳልና እያንዳንዱ በልቡ እንዳሰበ ይስጥ፥ በኀዘን ወይም በግድ አይደለም።</span>
    </p>
    <p class="verse" id="v47009008">
      <span class="verse-num">
        <sup>፰፥፱</sup>
      </span>
      <span class="verse-text">በተነ፥ ለምስኪኖች ሰጠ፥ ጽድቁ ለዘላለም ይኖራል ተብሎ እንደ ተጻፈ፥ እግዚአብሔር፥ ሁልጊዜ በነገር ሁሉ ብቃትን ሁሉ አግኝታችሁ ለበጎ ሥራ ሁሉ ትበዙ ዘንድ፥ ጸጋን ሁሉ ሊያበዛላችሁ ይችላል።</span>
    </p>
    <p class="paragraph-break" id="paragraphb_47009010"></p>
    <p class="verse paragraph" id="v47009010">
      <span class="verse-num">
        <sup>፲</sup>
      </span>
      <span class="verse-text">ለዘሪ ዘርን ለመብላትም እንጀራን በብዙ የሚሰጥ እርሱም የምትዘሩትን ዘር ይሰጣችኋል ያበረክትላችሁማል፥ የጽድቃችሁንም ፍሬ ያሳድጋል፤</span>
    </p>
    <p class="verse" id="v47009011">
      <span class="verse-num">
        <sup>፲፩</sup>
      </span>
      <span class="verse-text">በእኛ በኩል ለእግዚአብሔር የምስጋና ምክንያት የሚሆነውን ልግስና ሁሉ እንድታሳዩ በሁሉ ነገር ባለ ጠጎች ትሆናላችሁ።</span>
    </p>
    <p class="paragraph-break" id="paragraphb_47009012"></p>
    <p class="verse paragraph" id="v47009012">
      <span class="verse-num">
        <sup>፲፪</sup>
      </span>
      <span class="verse-text">የዚህ ረድኤት አገልግሎት ለቅዱሳን የሚጎድላቸውን በሙሉ የሚሰጥ ብቻ አይደለምና፥ ነገር ግን ደግሞ በብዙ ምስጋና ለእግዚአብሔር ይበዛል፤</span>
    </p>
    <p class="verse" id="v47009013">
      <span class="verse-num">
        <sup>፲፫</sup>
      </span>
      <span class="verse-text">በዚህ አገልግሎት ስለ ተፈተናችሁ፥ በክርስቶስ ወንጌል በማመናችሁ ስለሚሆን መታዘዝ እነርሱንና ሁሉንም ስለምትረዱበት ልግስና እግዚአብሔርን ያከብራሉ፥</span>
    </p>
    <p class="verse" id="v47009014">
      <span class="verse-num">
        <sup>፲፬</sup>
      </span>
      <span class="verse-text">ራሳቸውም ስለ እናንተ ሲያማልዱ፥ በእናንተ ላይ ከሚሆነው ከሚበልጠው ከእግዚአብሔር ጸጋ የተነሣ ይናፍቁአችኋል።</span>
    </p>
    <p class="verse" id="v47009015">
      <span class="verse-num">
        <sup>፲፭</sup>
      </span>
      <span class="verse-text">ስለማይነገር ስጦታው እግዚአብሔር ይመስገን።</span>
    </p>
  </section>
  <section class="chapter-section" id="chapter47_10">
    <header>
      <h2 class="chapter">ምዕራፍ ፲</h2>
    </header>
    <h3 class="paragraph-heading" id="paragraph_47010001">ጳውሎስ ስለ አገልግሎቱ ያቀረበው መከላከያ</h3>
    <span class="chapter">፲</span>
    <p class="verse first-verse" id="v47010001">
      <span class="verse-num">
        <sup>፩</sup>
      </span>
      <span class="verse-text">እኔም ራሴ ጳውሎስ፥ በእናንተ ዘንድ ፊት ለፊት ሳለሁ ትሑት የሆንሁ፥ ከእናንተ ግን ብርቅ የምደፍራችሁ፥ በክርስቶስ የዋህነትና ገርነት እመክራችኋለሁ፤</span>
    </p>
    <p class="verse" id="v47010002">
      <span class="verse-num">
        <sup>፪</sup>
      </span>
      <span class="verse-text">በዓለማዊ ልማድ እንደምንመላለስ በሚቆጥሩን በአንዳንዶች ላይ አምኜ ልደፍር አስባለሁ፥ በዚያ እምነት ግን ከእናንተ ጋር ሆኜ እንዳልደፍር እለምንችኋለሁ።</span>
    </p>
    <p class="verse" id="v47010003">
      <span class="verse-num">
        <sup>፫</sup>
      </span>
      <span class="verse-text">በሰው ልማድ ምንም እንኳ የምንመላለስ ብንሆን፥ እንደ ሰው ልማድ አንዋጋም፤</span>
    </p>
    <p class="verse" id="v47010004">
      <span class="verse-num">
        <sup>፬</sup>
      </span>
      <span class="verse-text">የጦር ዕቃችን ሥጋዊ አይደለምና፥ ምሽግን ለመስበር ግን በእግዚአብሔር ፊት ብርቱ ነው፤</span>
    </p>
    <p class="verse" id="v47010005">
      <span class="verse-num">
        <sup>፭</sup>
      </span>
      <span class="verse-text">የሰውንም አሳብ በእግዚአብሔርም እውቀት ላይ የሚነሣውን ከፍ ያለውን ነገር ሁሉ እናፈርሳለን ለክርስቶስም ለመታዘዝ አእምሮን ሁሉ እንማርካለን፥</span>
    </p>
    <p class="verse" id="v47010006">
      <span class="verse-num">
        <sup>፮</sup>
      </span>
      <span class="verse-text">መታዘዛችሁም በተፈጸመች ጊዜ አለመታዘዝን ሁሉ ልንበቀል ተዘጋጅተናል።</span>
    </p>
    <p class="paragraph-break" id="paragraphb_47010007"></p>
    <p class="verse paragraph" id="v47010007">
      <span class="verse-num">
        <sup>፯</sup>
      </span>
      <span class="verse-text">በፊታችሁ ያለውን ተመልከቱ። ማንም የክርስቶስ መሆኑን ተረድቶ ቢሆን፥ ይህን እንደ ገና በራሱ ይቁጠረው፤ እርሱ የክርስቶስ እንደ ሆነ እኛ ደግሞ እንዲሁ ነን።</span>
    </p>
    <p class="verse" id="v47010008">
      <span class="verse-num">
        <sup>፰</sup>
      </span>
      <span class="verse-text">ጌታ እናንተን ለማነጽ እንጂ እናንተን ለማፍረስ ያይደለ በሰጠው በሥልጣናችን ከፊት ይልቅ ብመካ እንኳ አላፍርም።</span>
    </p>
    <p class="verse" id="v47010009">
      <span class="verse-num">
        <sup>፱</sup>
      </span>
      <span class="verse-text">በመልእክቶቼ የማስደነግጣችሁ አይምሰላችሁ።</span>
    </p>
    <p class="verse" id="v47010010">
      <span class="verse-num">
        <sup>፲</sup>
      </span>
      <span class="verse-text">መልእክቶቹስ ከባድና ኃይለኛ ናቸው፥ ሰውነቱ ግን ሲታይ ደካማ ነው፥ ንግግሩም የተናቀ ነው ይላሉና።</span>
    </p>
    <p class="verse" id="v47010011">
      <span class="verse-num">
        <sup>፲፩</sup>
      </span>
      <span class="verse-text">እንዲሁ የሚል ይህን ይቁጠረው፤ በሩቅ ሳለን በመልእክታችን በኩል በቃል እንዳለን፥ በፊቱ ደግሞ ሳለን በሥራ እንዲሁ ነን።</span>
    </p>
    <p class="paragraph-break" id="paragraphb_47010012"></p>
    <p class="verse paragraph" id="v47010012">
      <span class="verse-num">
        <sup>፲፪</sup>
      </span>
      <span class="verse-text">ራሳቸውን ከሚያመሰግኑ ከአንዳንዶች ጋር ራሳችንን ልንቆጥር ወይም ራሳችንን ልናስተያይ አንደፍርምና፤ ነገር ግን እነርሱ ራሳቸውን ከራሳቸው ጋር ሲያመዛዝኑ፥ ራሳቸውንም ከራሳቸው ጋር ሲያስተያዩ፥ አያስተውሉም።</span>
    </p>
    <p class="verse" id="v47010013">
      <span class="verse-num">
        <sup>፲፫</sup>
      </span>
      <span class="verse-text">እኛ ግን እግዚአብሔር እንደ ወሰነልን እስከ እናንተ እንኳ እንደሚደርስ እንደ ክፍላችን ልክ እንጂ ያለ ልክ አንመካም።</span>
    </p>
    <p class="verse" id="v47010014">
      <span class="verse-num">
        <sup>፲፬</sup>
      </span>
      <span class="verse-text">ወደ እናንተ እንደማንደርስ አድርገን ከመጠን አናልፍምና፥ የክርስቶስን ወንጌል በመስበክ እስከ እናንተ እንኳ ደርሰናልና፤</span>
    </p>
    <p class="verse" id="v47010015">
      <span class="verse-num">
        <sup>፲፭፥፲፮</sup>
      </span>
      <span class="verse-text">በሌሎች ድካም ያለ ልክ አንመካም፥ ነገር ግን እምነታችሁ ሲያድግ ከእናንተ ወዲያ ባለው አገር እስክንሰብክ ሥራችንን እየጨመርን፥ በክፍላችን በእናንተ ዘንድ እንድንከብር ተስፋ እናደርጋለን፤ በሌላው ክፍል ስለ ተዘጋጀው ነገር አንመካም።</span>
    </p>
    <p class="verse" id="v47010017">
      <span class="verse-num">
        <sup>፲፯፥፲፰</sup>
      </span>
      <span class="verse-text">የሚመካ ግን በጌታ ይመካ፤ እግዚአብሔር የሚያመሰግነው እንጂ ራሱን የሚያመሰግን እርሱ ተፈትኖ የሚወጣ አይደለምና።</span>
    </p>
  </section>
  <section class="chapter-section" id="chapter47_11">
    <header>
      <h2 class="chapter">ምዕራፍ ፲፩</h2>
    </header>
    <h3 class="paragraph-heading" id="paragraph_47011001">ጳውሎስ ሐሰተኞች ሐዋርያት</h3>
    <span class="chapter">፲፩</span>
    <p class="verse first-verse" id="v47011001">
      <span class="verse-num">
        <sup>፩</sup>
      </span>
      <span class="verse-text">በጥቂቱ ሞኝነቴ ብትታገሡኝ መልካም ይሆን ነበር፤ ቢሆንም በእርግጥ ታገሡኝ።</span>
    </p>
    <p class="verse" id="v47011002">
      <span class="verse-num">
        <sup>፪</sup>
      </span>
      <span class="verse-text">በእግዚአብሔር ቅንዓት እቀናላችኋለሁና፥ እንደ ንጽሕት ድንግል እናንተን ለክርስቶስ ላቀርብ ለአንድ ወንድ አጭቻችኋለሁና፤</span>
    </p>
    <p class="verse" id="v47011003">
      <span class="verse-num">
        <sup>፫</sup>
      </span>
      <span class="verse-text">ነገር ግን እባብ በተንኮሉ ሔዋንን እንዳሳታት፥ አሳባችሁ ተበላሽቶ ለክርስቶስ ከሚሆን ቅንነትና ንጽሕና ምናልባት እንዳይለወጥ ብዬ እፈራለሁ።</span>
    </p>
    <p class="verse" id="v47011004">
      <span class="verse-num">
        <sup>፬</sup>
      </span>
      <span class="verse-text">የሚመጣውም ያልሰበክነውን ሌላ ኢየሱስ ቢሰብክ፥ ወይም ያላገኛችሁትን ልዩ መንፈስ ወይም ያልተቀበላችሁትን ልዩ ወንጌል ብታገኙ፥ በመልካም ትታገሡታላችሁ።</span>
    </p>
    <p class="verse" id="v47011005">
      <span class="verse-num">
        <sup>፭</sup>
      </span>
      <span class="verse-text">ከእነዚህ ከዋነኞቹ ሐዋርያት በአንድ ነገር እንኳ እንደ ጎደልሁ ራሴን አልቆጥርም።</span>
    </p>
    <p class="verse" id="v47011006">
      <span class="verse-num">
        <sup>፮</sup>
      </span>
      <span class="verse-text">በአነጋገሬ ያልተማርሁ ብሆን እንኳ፥ በእውቀት ግን እንዲህ አይደለሁም። ነገር ግን በሰው ሁሉ መካከል በነገር ሁሉ ተገልጠንላችኋል።</span>
    </p>
    <p class="paragraph-break" id="paragraphb_47011007"></p>
    <p class="verse paragraph" id="v47011007">
      <span class="verse-num">
        <sup>፯</sup>
      </span>
      <span class="verse-text">ወይስ የእግዚአብሔርን ወንጌል ያለ ደመወዝ ስለ ሰበክሁላችሁ፥ እናንተ ከፍ እንድትሉ ራሴን እያዋረድሁ ኃጢአት አድርጌ ይሆንን?</span>
    </p>
    <p class="verse" id="v47011008">
      <span class="verse-num">
        <sup>፰</sup>
      </span>
      <span class="verse-text">እናንተን ለማገልገል ደመወዝ እየተቀበልሁ ሌሎችን አብያተ ክርስቲያናት ዘረፍሁ።</span>
    </p>
    <p class="verse" id="v47011009">
      <span class="verse-num">
        <sup>፱</sup>
      </span>
      <span class="verse-text">ከእናንተም ጋር ሳለሁ በጎደለኝ ጊዜ፥ በማንም አልከበድሁበትም፤ ከመቄዶንያ የመጡት ወንድሞች የጎደለኝን በሙሉ ሰጥተዋልና፤ በነገርም ሁሉ እንዳልከብድባችሁ ተጠነቀቅሁ እጠነቀቅማለሁ።</span>
    </p>
    <p class="verse" id="v47011010">
      <span class="verse-num">
        <sup>፲</sup>
      </span>
      <span class="verse-text">የክርስቶስ እውነት በእኔ እንዳለ፥ ይህ ትምክህት በእኔ ዘንድ በአካይያ አገር አይከለከልም።</span>
    </p>
    <p class="verse" id="v47011011">
      <span class="verse-num">
        <sup>፲፩</sup>
      </span>
      <span class="verse-text">ስለ ምን? ስለማልወዳችሁ ነውን? እግዚአብሔር ያውቃል።</span>
    </p>
    <p class="verse" id="v47011012">
      <span class="verse-num">
        <sup>፲፪</sup>
      </span>
      <span class="verse-text">ነገር ግን በዚያ በሚመኩበት እንደ እኛ ሆነው ሊገኙ፥ ምክንያትን ከሚፈልጉቱ ምክንያትን እቆርጥ ዘንድ አሁን የማደርገውን ከዚህ ወዲህ ደግሞ አደርጋለሁ።</span>
    </p>
    <p class="paragraph-break" id="paragraphb_47011013"></p>
    <p class="verse paragraph" id="v47011013">
      <span class="verse-num">
        <sup>፲፫</sup>
      </span>
      <span class="verse-text">እንደ እነዚህ ያሉ ሰዎች የክርስቶስን ሐዋርያት እንዲመስሉ ራሳቸውን እየለወጡ፥ ውሸተኞች ሐዋርያትና ተንኮለኞች ሠራተኞች ናቸውና።</span>
    </p>
    <p class="verse" id="v47011014">
      <span class="verse-num">
        <sup>፲፬</sup>
      </span>
      <span class="verse-text">ይህም ድንቅ አይደለም፤ ሰይጣን ራሱ የብርሃንን መልአክ እንዲመስል ራሱን ይለውጣልና።</span>
    </p>
    <p class="verse" id="v47011015">
      <span class="verse-num">
        <sup>፲፭</sup>
      </span>
      <span class="verse-text">እንግዲህ አገልጋዮቹ ደግሞ የጽድቅን አገልጋዮች እንዲመስሉ ራሳቸውን ቢለውጡ ታላቅ ነገር አይደለም፤ ፍጻሜአቸውም እንደ ሥራቸው ይሆናል።</span>
    </p>
    <h3 class="paragraph-heading" id="paragraph_47011016">ጳውሎስ በደረሰበት መከራ ይመካል</h3>
    <p class="paragraph-break" id="paragraphb_47011016"></p>
    <p class="verse paragraph" id="v47011016">
      <span class="verse-num">
        <sup>፲፮</sup>
      </span>
      <span class="verse-text">እንደ ገና እላለሁ፦ ለማንም ሰው ሞኝ የሆንሁ አይምሰለው፤ ያለዚያ ግን እኔ ደግሞ ጥቂት እመካ ዘንድ እንደ ሞኝ እንኳ ሆኜ ተቀበሉኝ።</span>
    </p>
    <p class="verse" id="v47011017">
      <span class="verse-num">
        <sup>፲፯</sup>
      </span>
      <span class="verse-text">እንደዚህ ታምኜ ስመካ የምናገረው፥ በሞኝነት እንጂ ጌታ እንዳዘዘኝ አልናገርም።</span>
    </p>
    <p class="verse" id="v47011018">
      <span class="verse-num">
        <sup>፲፰</sup>
      </span>
      <span class="verse-text">ብዙዎች በዓለማዊ ነገር ስለሚመኩ እኔ ደግሞ እመካለሁ።</span>
    </p>
    <p class="verse" id="v47011019">
      <span class="verse-num">
        <sup>፲፱</sup>
      </span>
      <span class="verse-text">ልባሞች ስለምትሆኑ በደስታ ሞኞችን ትታገሣላችሁና፤</span>
    </p>
    <p class="verse" id="v47011020">
      <span class="verse-num">
        <sup>፳</sup>
      </span>
      <span class="verse-text">ማንም ባሪያዎች ቢያደርጋችሁ፥ ማንም ቢበላችሁ፥ ማንም ቢቀማችሁ፥ ማንም ቢኮራባችሁ፥ ማንም ፊታችሁን በጥፊ ቢመታችሁ ትታገሣላችሁና።</span>
    </p>
    <p class="verse" id="v47011021">
      <span class="verse-num">
        <sup>፳፩</sup>
      </span>
      <span class="verse-text">ደካሞች መስለን እንደ ነበርን በውርደት እላለሁ። ነገር ግን በሞኝነት እላለሁ፤ ማንም በሚደፍርበት እኔ ደግሞ እደፍርበታለሁ።</span>
    </p>
    <p class="verse" id="v47011022">
      <span class="verse-num">
        <sup>፳፪</sup>
      </span>
      <span class="verse-text">ዕብራውያን ናቸውን? እኔ ደግሞ ነኝ። የእስራኤል ወገን ናቸውን? እኔ ደግሞ ነኝ። የአብርሃም ዘር ናቸውን? እኔ ደግሞ ነኝ። የክርስቶስ አገልጋዮች ናቸውን?</span>
    </p>
    <p class="verse" id="v47011023">
      <span class="verse-num">
        <sup>፳፫</sup>
      </span>
      <span class="verse-text">እንደ እብድ ሰው እላለሁ፤ እኔ እበልጣለሁ፤ በድካም አብዝቼ፥ በመገረፍ አብዝቼ፥ በመታሰር አትርፌ፥ በመሞት ብዙ ጊዜ ሆንሁ።</span>
    </p>
    <p class="verse" id="v47011024">
      <span class="verse-num">
        <sup>፳፬</sup>
      </span>
      <span class="verse-text">አይሁድ አንድ ሲጎድል አርባ ግርፋት አምስት ጊዜ ገረፉኝ።</span>
    </p>
    <p class="verse" id="v47011025">
      <span class="verse-num">
        <sup>፳፭</sup>
      </span>
      <span class="verse-text">ሦስት ጊዜ በበትር ተመታሁ፤ አንድ ጊዜ በድንጋይ ተወገርሁ፤ መርከቤ ሦስት ጊዜ ተሰበረ፤ ሌሊትና ቀን በባሕር ውስጥ ኖርሁ።</span>
    </p>
    <p class="verse" id="v47011026">
      <span class="verse-num">
        <sup>፳፮</sup>
      </span>
      <span class="verse-text">ብዙ ጊዜ በመንገድ ሄድሁ፤ በወንዝ ፍርሃት፥ በወንበዴዎች ፍርሃት፥ በወገኔ በኩል ፍርሃት፥ በአሕዛብ በኩል ፍርሃት፥ በከተማ ፍርሃት፥ በምድረ በዳ ፍርሃት፥ በባሕር ፍርሃት፥ በውሸተኞች ወንድሞች በኩል ፍርሃት ነበረብኝ፤</span>
    </p>
    <p class="verse" id="v47011027">
      <span class="verse-num">
        <sup>፳፯</sup>
      </span>
      <span class="verse-text">በድካምና በጥረት ብዙ ጊዜም እንቅልፍ በማጣት፥ በራብና በጥም ብዙ ጊዜም በመጦም፥ በብርድና በራቁትነት ነበርሁ።</span>
    </p>
    <p class="verse" id="v47011028">
      <span class="verse-num">
        <sup>፳፰</sup>
      </span>
      <span class="verse-text">የቀረውንም ነገር ሳልቆጥር፥ ዕለት ዕለት የሚከብድብኝ የአብያተ ክርስቲያናት ሁሉ አሳብ ነው።</span>
    </p>
    <p class="verse" id="v47011029">
      <span class="verse-num">
        <sup>፳፱</sup>
      </span>
      <span class="verse-text">የሚደክም ማን ነው፥ እኔም አልደክምምን? የሚሰናከል ማን ነው፥ እኔም አልናደድምን?</span>
    </p>
    <p class="paragraph-break" id="paragraphb_47011030"></p>
    <p class="verse paragraph" id="v47011030">
      <span class="verse-num">
        <sup>፴</sup>
      </span>
      <span class="verse-text">ትምክህት የሚያስፈልግ ከሆነ፥ ከድካሜ በሚሆነው ነገር እመካለሁ።</span>
    </p>
    <p class="verse" id="v47011031">
      <span class="verse-num">
        <sup>፴፩</sup>
      </span>
      <span class="verse-text">ለዘላለም የተባረከ የጌታችን የኢየሱስ ክርስቶስ አምላክና አባት እንዳልዋሽ ያውቃል።</span>
    </p>
    <p class="verse" id="v47011032">
      <span class="verse-num">
        <sup>፴፪</sup>
      </span>
      <span class="verse-text">በደማስቆ አርስጦስዮስ ከተባለ ንጉሥ በታች የሆነ የሕዝብ ገዥ ሊይዘኝ እየወደደ የደማስቆ ሰዎችን ከተማ ያስጠብቅ ነበር፥</span>
    </p>
    <p class="verse" id="v47011033">
      <span class="verse-num">
        <sup>፴፫</sup>
      </span>
      <span class="verse-text">በቅጥሩም ባለ መስኮት በቅርጫት አወረዱኝና ከእጁ አመለጥሁ።</span>
    </p>
  </section>
  <section class="chapter-section" id="chapter47_12">
    <header>
      <h2 class="chapter">ምዕራፍ ፲፪</h2>
    </header>
    <h3 class="paragraph-heading" id="paragraph_47012001">ጳውሎስ ያየው ራእይና የተሰጠው መውጊያ</h3>
    <span class="chapter">፲፪</span>
    <p class="verse first-verse" id="v47012001">
      <span class="verse-num">
        <sup>፩</sup>
      </span>
      <span class="verse-text">ትምክህት የሚያስፈልግ ነው፤ አይጠቅምም ነገር ግን ከጌታ ወዳለው ራእይና መገለጥ እመጣለሁ።</span>
    </p>
    <p class="verse" id="v47012002">
      <span class="verse-num">
        <sup>፪</sup>
      </span>
      <span class="verse-text">ሰውን በክርስቶስ አውቃለሁ፥ በሥጋ እንደ ሆነ አላውቅም ወይም ከሥጋ ውጭ እንደ ሆነ አላውቅም፥ እግዚአብሔር ያውቃል፤ እንዲህ ያለው ሰው ከአሥራ አራት ዓመት በፊት እስከ ሦስተኛው ሰማይ ድረስ ተነጠቀ።</span>
    </p>
    <p class="verse" id="v47012003">
      <span class="verse-num">
        <sup>፫</sup>
      </span>
      <span class="verse-text">እንዲህ ያለውንም ሰው አውቃለሁ፥ በሥጋ እንደ ሆነ ወይም ያለ ሥጋ እንደ ሆነ አላውቅም፥ እግዚአብሔር ያውቃል፤</span>
    </p>
    <p class="verse" id="v47012004">
      <span class="verse-num">
        <sup>፬</sup>
      </span>
      <span class="verse-text">ወደ ገነት ተነጠቀ፥ ሰውም ሊናገር የማይገባውን የማይነገረውን ቃል ሰማ።</span>
    </p>
    <p class="verse" id="v47012005">
      <span class="verse-num">
        <sup>፭</sup>
      </span>
      <span class="verse-text">እንደዚህ ስላለው እመካለሁ፥ ስለ ራሴ ግን ከድካሜ በቀር አልመካም።</span>
    </p>
    <p class="verse" id="v47012006">
      <span class="verse-num">
        <sup>፮</sup>
      </span>
      <span class="verse-text">ልመካ ብወድስ ሞኝ አልሆንም፥ እውነትን እላለሁና፤ ነገር ግን ማንም ከሚያይ ከእኔም ከሚሰማ የምበልጥ አድርጎ እንዳይቆጥረኝ ትቼአለሁ።</span>
    </p>
    <p class="paragraph-break" id="paragraphb_47012007"></p>
    <p class="verse paragraph" id="v47012007">
      <span class="verse-num">
        <sup>፯</sup>
      </span>
      <span class="verse-text">ስለዚህም በመገለጥ ታላቅነት እንዳልታበይ የሥጋዬ መውጊያ፥ እርሱም የሚጎስመኝ የሰይጣን መልእክተኛ ተሰጠኝ፤ ይኸውም እንዳልታበይ ነው።</span>
    </p>
    <p class="verse" id="v47012008">
      <span class="verse-num">
        <sup>፰</sup>
      </span>
      <span class="verse-text">ስለዚህ ነገር ከእኔ እንዲለይ ሦስት ጊዜ ጌታን ለመንሁ።</span>
    </p>
    <p class="verse" id="v47012009">
      <span class="verse-num">
        <sup>፱</sup>
      </span>
      <span class="verse-text">እርሱም፦ ጸጋዬ ይበቃሃል፥ ኃይሌ በድካም ይፈጸማልና አለኝ። እንግዲህ የክርስቶስ ኃይል ያድርብኝ ዘንድ በብዙ ደስታ በድካሜ ልመካ እወዳለሁ።</span>
    </p>
    <p class="verse" id="v47012010">
      <span class="verse-num">
        <sup>፲</sup>
      </span>
      <span class="verse-text">ስለዚህ ስለ ክርስቶስ በድካም በመንገላታትም በችግርም በስደትም በጭንቀትም ደስ ይለኛል፤ ስደክም ያን ጊዜ ኃይለኛ ነኝና።</span>
    </p>
    <h3 class="paragraph-heading" id="paragraph_47012011">ጳውሎስ ለቆርንቶስ ሰዎች የነበረው ጭንቀት</h3>
    <p class="paragraph-break" id="paragraphb_47012011"></p>
    <p class="verse paragraph" id="v47012011">
      <span class="verse-num">
        <sup>፲፩</sup>
      </span>
      <span class="verse-text">በመመካቴ ሞኝ ሆኜአለሁ፤ እናንተ ግድ አላችሁኝ፤ እናንተ እኔን ልታመሰግኑ ይገባ ነበርና። እኔ ምንም ባልሆን እንኳ፥ ከዋነኞቹ ሐዋርያት በምንም አልጎድልምና።</span>
    </p>
    <p class="verse" id="v47012012">
      <span class="verse-num">
        <sup>፲፪</sup>
      </span>
      <span class="verse-text">በእርግጥ የሐዋርያነት ምልክት በመካከላችሁ በምልክትና በድንቅ ነገር በተአምራትም በሁሉ ትዕግሥት ተደረገ።</span>
    </p>
    <p class="verse" id="v47012013">
      <span class="verse-num">
        <sup>፲፫</sup>
      </span>
      <span class="verse-text">እኔ ራሴ ካልከበድሁባችሁ ከዚህ በቀር፥ ከሌላ ቤተ ክርስቲያን ያነሳችሁበት በምን እኮ ነው? ይህን በደሌን ይቅር በሉልኝ።</span>
    </p>
    <p class="paragraph-break" id="paragraphb_47012014"></p>
    <p class="verse paragraph" id="v47012014">
      <span class="verse-num">
        <sup>፲፬</sup>
      </span>
      <span class="verse-text">እነሆ፥ ወደ እናንተ እመጣ ዘንድ ስዘጋጅ ይህ ሦስተኛዬ ነው፤ አልከብድባችሁምም፥ እናንተን እንጂ ያላችሁን አልፈልግምና። ወላጆች ለልጆች እንጂ ልጆች ለወላጆች ገንዘብ ሊያከማቹ አይገባቸውምና።</span>
    </p>
    <p class="verse" id="v47012015">
      <span class="verse-num">
        <sup>፲፭</sup>
      </span>
      <span class="verse-text">እኔ ግን ስለ ነፍሳችሁ በብዙ ደስታ ገንዘቤን እከፍላለሁ፥ ራሴን እንኳ እከፍላለሁ። ከመጠን ይልቅ ብወዳችሁ በዚህ ልክ ፍቅራችሁ የሚያንስ ነውን?</span>
    </p>
    <p class="verse" id="v47012016">
      <span class="verse-num">
        <sup>፲፮</sup>
      </span>
      <span class="verse-text">ይሁን እንጂ እኔ አልከበድሁባችሁም፤ ነገር ግን ሸንጋይ ሆኜ በተንኰል ያዝኋችሁ።</span>
    </p>
    <p class="verse" id="v47012017">
      <span class="verse-num">
        <sup>፲፯</sup>
      </span>
      <span class="verse-text">ወደ እናንተ ከላክኋቸው በአንዱ ስንኳ አታለልኋችሁን?</span>
    </p>
    <p class="verse" id="v47012018">
      <span class="verse-num">
        <sup>፲፰</sup>
      </span>
      <span class="verse-text">ቲቶን መከርሁት ከእርሱም ጋር ወንድሙን ላክሁት፤ ቲቶስ አታለላችሁን? በአንድ መንፈስ አልተመላለስንምን? በአንድ ፍለጋስ አልተመላለስንም?</span>
    </p>
    <p class="paragraph-break" id="paragraphb_47012019"></p>
    <p class="verse paragraph" id="v47012019">
      <span class="verse-num">
        <sup>፲፱</sup>
      </span>
      <span class="verse-text">ለእናንተ ስለ ራሳችን እንድንመልስ ሁልጊዜ ይመስላችኋልን? በእግዚአብሔር ፊት በክርስቶስ ሆነን እንናገራለን፤ ነገር ግን፥ ወዳጆች፥ እናንተን ልናንጻችሁ ሁሉን እንናገራለን።</span>
    </p>
    <p class="verse" id="v47012020">
      <span class="verse-num">
        <sup>፳</sup>
      </span>
      <span class="verse-text">ስመጣ፥ እንደምወደው ሳትሆኑ አገኛችሁ ይሆናል እኔም እንደምትወዱት ሳልሆን ታገኙኝ ይሆናል ብዬ እፈራለሁና፤ ምናልባት ክርክር ቅንዓትም ቁጣም አድመኝነትም ሐሜትም ማሾክሾክም ኩራትም ሁከትም ይሆናሉ፤</span>
    </p>
    <p class="verse" id="v47012021">
      <span class="verse-num">
        <sup>፳፩</sup>
      </span>
      <span class="verse-text">እንደ ገና ስመጣ በእናንተ ዘንድ አምላኬ እንዲያዋርደኝ፥ አስቀድመውም ኃጢአት ከሠሩትና ስላደረጉት ርኵሰትና ዝሙት መዳራትም ንስሐ ካልገቡት ወገን ስለ ብዙዎች ምናልባት አዝናለሁ ብዬ እፈራለሁ።</span>
    </p>
  </section>
  <section class="chapter-section" id="chapter47_13">
    <header>
      <h2 class="chapter">ምዕራፍ ፲፫</h2>
    </header>
    <h3 class="paragraph-heading" id="paragraph_47013001">መጨረሻ ምክር</h3>
    <span class="chapter">፲፫</span>
    <p class="verse first-verse" id="v47013001">
      <span class="verse-num">
        <sup>፩</sup>
      </span>
      <span class="verse-text">ወደ እናንተ ስመጣ ይህ ሦስተኛዬ ነው፤ ሁሉ ነገር በሁለትና በሦስት ምስክር አፍ ይጸናል።</span>
    </p>
    <p class="verse" id="v47013002">
      <span class="verse-num">
        <sup>፪፥፫</sup>
      </span>
      <span class="verse-text">ሁለተኛ በእናንተ ዘንድ በነበርሁ ጊዜ እንደ ተናገርሁ አሁንም ደግሞ በሩቅ ስሆን፥ ክርስቶስ በእኔ አድሮ እንዲናገር ማስረጃ ከፈለጋችሁ፥ እንደ ገና ብመጣ እንዳልራራላቸው አስቀድመው ኃጢአት ላደረጉት ለሌሎችም ሁሉ አስቀድሜ ብዬአለሁ፥ አስቀድሜም እላለሁ። ክርስቶስም ስለ እናንተ አይደክምም ነገር ግን በእናንተ ኃይለኛ ነው።</span>
    </p>
    <p class="verse" id="v47013004">
      <span class="verse-num">
        <sup>፬</sup>
      </span>
      <span class="verse-text">በድካም ተሰቅሎአልና፥ ነገር ግን በእግዚአብሔር ኃይል በሕይወት ይኖራል። እኛ ደግሞ ከእርሱ ጋር እንደክማለንና፥ ነገር ግን ስለ እናንተ በሆነ በእግዚአብሔር ኃይል ከእርሱ ጋር በሕይወት እንኖራለን።</span>
    </p>
    <p class="paragraph-break" id="paragraphb_47013005"></p>
    <p class="verse paragraph" id="v47013005">
      <span class="verse-num">
        <sup>፭</sup>
      </span>
      <span class="verse-text">በሃይማኖት ብትኖሩ ራሳችሁን መርምሩ፤ ራሳችሁን ፈትኑ፤ ወይስ ምናልባት የማትበቁ ባትሆኑ፥ ኢየሱስ ክርስቶስ በእናንተ ውስጥ እንዳለ ስለ እናንተ አታውቁምን?</span>
    </p>
    <p class="verse" id="v47013006">
      <span class="verse-num">
        <sup>፮</sup>
      </span>
      <span class="verse-text">እኛ ግን የማንበቃ እንዳይደለን ልታውቁ ተስፋ አደርጋለሁ።</span>
    </p>
    <p class="verse" id="v47013007">
      <span class="verse-num">
        <sup>፯</sup>
      </span>
      <span class="verse-text">ክፉ ነገርንም ከቶ እንዳታደርጉ ወደ እግዚአብሔር እንጸልያለን፤ እኛ የምንበቃ ሆነን እንገለጥ ዘንድ አይደለም ነገር ግን እኛ ምንም እንደማንበቃ ብንሆን፥ እናንተ መልካሙን ታደርጉ ዘንድ ነው።</span>
    </p>
    <p class="verse" id="v47013008">
      <span class="verse-num">
        <sup>፰</sup>
      </span>
      <span class="verse-text">ለእውነት እንጂ በእውነት ላይ ምንም ለማድረግ አንችልምና።</span>
    </p>
    <p class="verse" id="v47013009">
      <span class="verse-num">
        <sup>፱</sup>
      </span>
      <span class="verse-text">እኛ ስንደክም እናንተም ኃይለኞች ስትሆኑ ደስ ብሎናልና፤ እናንተ ፍጹማን ትሆኑ ዘንድ ለዚህ ደግሞ እንጸልያለን።</span>
    </p>
    <p class="verse" id="v47013010">
      <span class="verse-num">
        <sup>፲</sup>
      </span>
      <span class="verse-text">ስለዚህ ጌታ ለማፍረስ ያይደለ ለማነጽ እንደ ሰጠኝ ሥልጣን፥ ከእናንተ ጋር ሳለሁ በቁርጥ እንዳልሠራ በሩቅ ሆኜ ይህን እጽፋለሁ።</span>
    </p>
    <h3 class="paragraph-heading" id="paragraph_47013011">የመጨረሻ ሰላምታ</h3>
    <p class="paragraph-break" id="paragraphb_47013011"></p>
    <p class="verse paragraph" id="v47013011">
      <span class="verse-num">
        <sup>፲፩</sup>
      </span>
      <span class="verse-text">በቀረውስ፥ ወንድሞች ሆይ፥ ደኅና ሁኑ። ፍጹማን ሁኑ፥ ምክሬን ስሙ፥ በአንድ ልብ ሁኑ፥ በሰላም ኑሩ፥ የፍቅርና የሰላምም አምላክ ከእናንተ ጋር ይሆናል።</span>
    </p>
    <p class="verse" id="v47013012">
      <span class="verse-num">
        <sup>፲፪</sup>
      </span>
      <span class="verse-text">በተቀደሰ አሳሳም እርስ በርሳችሁ ሰላምታ ተሰጣጡ።</span>
    </p>
    <p class="verse" id="v47013013">
      <span class="verse-num">
        <sup>፲፫</sup>
      </span>
      <span class="verse-text">ቅዱሳን ሁሉ ሰላምታ ያቀርቡላችኋል።</span>
    </p>
    <p class="paragraph-break" id="paragraphb_47013014"></p>
    <p class="verse paragraph" id="v47013014">
      <span class="verse-num">
        <sup>፲፬</sup>
      </span>
      <span class="verse-text">የጌታ የኢየሱስ ክርስቶስ ጸጋ የእግዚአብሔርም ፍቅር የመንፈስ ቅዱስም ኅብረት ከሁላችሁ ጋር ይሁን። አሜን።</span>
    </p>
  </section>
</book>
